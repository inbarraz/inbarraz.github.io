<!DOCTYPE html>
<html lang="en"><head>
  <meta charset="utf-8">
  <meta http-equiv="X-UA-Compatible" content="IE=edge">
  <meta name="viewport" content="width=device-width, initial-scale=1"><!-- Begin Jekyll SEO tag v2.6.1 -->
<title>טיול באסיה - עדכון 18 | Mostly Armless</title>
<meta name="generator" content="Jekyll v4.1.1" />
<meta property="og:title" content="טיול באסיה - עדכון 18" />
<meta property="og:locale" content="en_US" />
<meta name="description" content="אני בשדה התעופה של האנוי, מחכה לטיסה להואה, אז יש לי זמן להמשיך את העדכון. זה קצת יקר פה, אבל ניחא. אני גם כנראה לא אסיים את הכל כאן ואמשיך אח”כ. סיימתי את העדכון הקודם בזה שהגענו לבנגקוק, ככתוב: “הגענו ב-23:00 למלון. במהלך יום אחד עברנו כמעט כל סוג של תחבורה שידוע לאדם (כבל, רגל, טנדר, סירה, מונית, אוטובוס, טוקטוק, מטוס) ועברנו 2 מדינות. היה מגניב.” אחרי שמצאנו חדר במלון, יצאנו לאכול משהו ולשתות. אני לא רציתי לבזבז הרבה זמן בבנגקוק, ות’כלס קיוויתי שאוכל לטוס משם כבר למחרת. אז כשסטיב ומייק ישבו לשתות, אני קפצתי לקשר הישראלי לבדוק פרטים באינטרנט על טיסות. לא היה כלום למחרת, אז חזרתי לבאר. בינתיים כבר הצטרפו אליהם ישראלי אחד ודונה - אמריקאית שעובדת שם. לא עניין אותי להישאר שם, אז חזרתי למלון והלכתי לישון. מחר יש לי הרבה מה לעשות. קבעתי עם מייק, שגם מחפש טיסות, שבשמונה בבוקר נלך לקשר הישראלי, כי חוץ מאינטרנט יש שם גם משרד נסיעות. 9/6. אני קם בשבע וחצי ומתחיל לארגן את הדברים שלי. יש לי כמה דברים שאני רוצה לשלוח לארץ (זוכרים את ה-6 קילו שרציתי לשלוח בלאוס?) ועוד כמה שאני רוצה להשאיר בבנגקוק. 07:50 ופתאום יש דפיקה בדלת. מייק. מבט אחד עליו ואני רואה שהוא לא ישן כל הלילה. “לא ישנת בכלל?”, אני שואל. “לא, סטיב לקח מישהי לחדר ולא היה לי לאן לחזור.” הוא עונה. לא רק זה, אלא שהוא פגש מישהי, והיא רצתה לבוא איתו לחדר, רק שלא היה לו חדר. מתסכל קמעה, יש לומר. הממ. סטיב לוקח מישהי לחדר, למייק אין איפה לישון והוא בא אלי לחדר. יש לי דז’ה-וו. זה בדיוק מה שקרה ב-Pakbeng! אני מזהה פה תבנית מסויימת… מייק נשכב על המיטה ואני גומר לארגן את הדברים. בינתיים הוא ישן, אז אני מחליט לתת לו לישון, ללכת לבד לקשר הישראלי ולברר גם בשבילו. אני מסיים את כל ענייני תוך שעה וחצי, ויש לי טיסה למחרת - 10/6, יום ההולדת שלי. הטיסה שלי היא באייר אסיה, זולה ב-30% מהמחיר של הקשר הישראלי. עוד טיפ מוצלח מקובי. אני חוזר למלון ומייק מתעורר. יש לו האנג אובר מטורף. למזלו, יצאתי פעם עם רופאה, והיא לימדה אותי איך הכי טוב להתמודד עם זה (נטלי, את מלכה!). אז אני סוחב אותו בכח לארוחת בוקר בריאה בסאבווי (תאמינו לי, זה הכי בריא שיש בקאו-סאן…) ומכריח אותו לשתות שני גטורייד ועוד מיץ תפוזים… כשאנחנו יוצאים לרחוב, אנחנו פוגשים את סטיב, ממש במקרה. מייק מספר לו על אתמול בלילה, וסטיב דווקא די משועשע מכל העניין. אנחנו הולכים כולנו לקשר הישראלי לחפש למייק טיסה לקראבי - אחד המקומות הפופולריים בתאילנד. כשאנחנו לא מוצאים כלום, מייק מחליט שהכי טוב יהיה לו לנסוע לשדה ולקנות כרטיס שם. אז אנחנו נפרדים ממנו, והוא נוסע. היינו 5, נשארנו 2. כמעט כמו בשיר של שלמה ארצי. סטיב ואני מנשנשים ארוחת צהריים זריזה ונוסעים לפנטיפ פלאזה. אני מחפש את המתאם והעדשה למצלמה שלי (כמו של סטיב) והוא מחפש אביזרים לאייפוד שלו. הוא מצא מה שהוא חיפש, אני לא. מצד שני, מצאתי כמה דברים אחרים שאני צריך לבדוק כמה הם באמת עולים. המקום הזה הוא נוראי… אנחנו הולכים ברגל ל-MBK, כדי לראות את X-Men III: The Last Stand. מגדלנה ואני רצינו לראות את זה ביחד, אבל זה יצא רק כמה ימים אחרי שהיא חזרה לגרמניה. בדרך, אני מגלה שאני לא מוצא את הכובע שלי. קניתי אותו בקוסמוי והא ליווה אותי כל הטיול. נו, שואיין. נראה לי ששכחתי אותו בסאבווי. אני נפרד ממנו בטקס מרגש (סתאאם). כשאנחנו מגיעים ל-MBK, אנחנו מסתובבים קצת בקניון, כי יש עוד זמן עד הסרט. הסרט, למרבה האכזבה, היה די מעאפן. לא נורא, האפקטים היו טובים ורבקה רומיין תמיד עושה לי טוב על הלב. כשאנחנו מגיעים למלון, אנחנו קובעים להיפגש לארוחת ערב. היי, הכובע שלי פה! לא איבדתי אותו! יופי. אני נכנס למקלחת, ומנסה לגלח את הראש שוב, רק שהפעם זה אחרי יותר משבוע שלא גילחתי אותו, וסכין הגילוח החדש שקניתי (ג’ילט מאך 3) לא ממש מתאים. אז אני מבזבז שעה שלמה עד שבסוף אני מצליח, אבל לפחות הפעם זה עם סכין על רמה, ואני לא נחתך בכלל. [הייתי צריך לעלות לטיסה. עכשיו אני בהוי-אן, אבל עוד נגיע לזה]. כשאני חוזר לחדר, יש לי פתק על הדלת מסטיב. הוא הלך לאחד הפאבים לראות כדורגל. אני מחפש אותו שם, וכשאני לא מוצא אותו, אני קופץ לאכול ארוחת ערב, ואח”כ מנסה שוב. הפעם אני מוצא אותו, עם הבחורה שבגללה לא היה למייק איפה לישון. קצת מפחידה, יש לומר. הולנדית, עוסקת באיגרוף תאילנדי ובאופן כללי לא מישהי שהייתי רוצה להרגיז. אני מצטרף אליהם. המשחק לא באמת מעניין אותי, ואני סתם מחכה עד שהוא ייגמר. בחצות יתחלף התאריך ויש לי יום הולדת, אבל כבר עכשיו נראה כאילו לא תהיינה חגיגות מיוחדות - אני אמנע מעצמי את הבזיון ואעדיף לחגוג בארץ, עם כל החברים. אחרי חצי שעה סטיב אומר לי שהוא עייף והוא פורש. הייתי בטוח שהוא לוקח את ההולנדית חזרה לחדר, אבל למרבה ההפתעה היא נשארה איתי. Spooky. היא לא באמת מעניינת ויותר מזה - היא אשכרה מפחידה אותי. אז אנחנו רק מרימים כוסית כשמתחלף התאריך, ואני בורח משם 5 דקות אח”כ. אני מת מעייפות והולך לישון. החלטתי שאני אחגוג בארץ, עוד חודש בדיוק - 10/7. מחר גם ככה אני רק נוחת בהאנוי ואני אהיה לבד. 10/6. היום יום הולדת, היום יום הולדת, היום יום הולדת לענבר. הוא יחגוג בעוד חודש, אפשר לחזל”ש. בשמונה בבוקר יש לי מונית לשדה”ת. הטיסה עוד הרבה זמן, אבל למלך תאילנד מלאו 60 שנה לשלטון, כל מונרכיות העולם באות לבקר והפחידו את כולם מפקקים. אבל ברור שאני הטמבל היחיד שער בשבת בשמונה בבוקר. אני מגיע לשדה בכלום זמן, והצ’ק אין לטיסה שלי רק מתחיל בעוד שעה. אני קופץ לארוחת בוקר ב-Black Canyon Coffee, הרשת האהובה על מגדלנה (לא הכרתי את הרשת הזו קודם). יש שם מחשב שנראה כמו מחשב אינטרנט, אבל מסתבר שהוא לא. אז אני מחבר את נגן ה-MP3 שלי אליו ועושה קצת סדר בתמונות. אני לא חושב שמותר לי לעשות את זה, אבל או שלאף אחד לא אכפת, או שאין להם מושג מה אני עושה. מקסימום יצעקו עלי ואני אשחק את התייר הטמבל. אחרי הצ’ק אין אני מסתובב קצת בשדה (משעמם. כבר אמרתי את זה פעם.) ואז מגיע לשער העלייה למטוס. אני יושב לי על השטיח מול החלון, ומסתכל החוצה. פתאום ניגש אלי אחד מדיילי הקרקע ושואל אותי אם אני טס להאנוי. אני אומר שכן, והוא מסתובב וחוזר לעמדה שלו. מוזר. אבל זו רק ההתחלה… [התפתחות מפתיעה: עכשיו אני כבר בבנגקוק. הפרטים בהמשך.] אחרי 10 דקות הוא מכריז על תחילת עלייה למטוס. 10 שניות אחרי שהוא מכריז על תחילת העלייה למטוס, הוא מגיע אלי, ומבקש ממני לעלות למטוס, וכל זאת כשכולם עדיין עומדים בתור. אני שואל אותו למה, והוא אומר לי שהנכים נכנסים ראשונים. אני מסביר לו שאולי אני נכה, אבל אני יכול לעמוד בתור כמו כולם, אבל זה לא משכנע אותו. וואלה. שיהנה. חשבתי שהרווחתי מזה שנכנסתי ראשון. זו טיסה של אייר אסיה, ואין בה מקומות מסומנים. מי שעולה למטוס יושב איפה שבא לו, ולכן כולם רצו לעלות למטוס כמה שיותר מוקדם. אותי מושיבים בשורה השנייה. לא רע בכלל. אבל רק אז מתחוורת לי המשמעות של מה שדייל הקרקע עשה: בזה שהוא סימן אותי כנכה מול כולם, הוא גרם לזה שאף אחד לא רוצה לשבת לידי. עשרות אנשים נכנסים למטוס, אני נמצא בשורה השנייה, מתחת לאף שלהם, אבל כולם מסתכלים עלי וממשיכים הלאה, למרות שהם היו מתים לשבת בשורה שלי. רק בסוף, כשכבר באמת אין ברירה, מתיישבים לידי. קצת מעליב. קר לי, ואני נזכר שלא לקחתי איתי את החולצה הארוכה. הממ, אני זוכר שנתתי אותה לכביסה, אבל אני לא זוכר שהיא חזרה. כמו מהכובע, גם ממנה אני נפרד, אבל עכשיו יש לי בעיה יותר בוערת: קר לי. אני מבקש מהדיילת שמיכה, ואז אני מבין למה הטיסה של אייר אסיה כל-כך זולה: אפילו שמיכות אין להם. רבאכ. כהרגלי בקודש בטיסות בין-לאומיות, אני ישן כל הטיסה ומתעורר שניה לפני הנחיתה. אני יוצא בין הראשונים (כי ישבתי בשורה השניה) ורץ לביקורת הדרכונים. כשאני מגיע, הפקיד שואל אותי איפה הטופס. פאק. תמיד מחלקים במטוס טופס הגירה, ובגלל שאני ישנתי, לא קיבלתי אחד ולא מילאתי אותו. אז שולחים אותי הצידה, לדלפק מילוי הטפסים. אני תולש דף אחד מראש הערימה, ממלא וחוזר לביקורת הדרכונים, אבל עכשיו כולם כבר הגיעו והתור ארוך. סססאמכ. אני מנצל את העמידה בתור כדי לחפש מערביים שאוכל לחלוק איתם את עלות המונית לעיר. אני קולט 2 בחורות אנגליות, שראיתי עוד בטרמינל בבנגקוק. מסתבר שהן כבר מילאו מונית עם עוד כמה. התור שלי מגיע, ושוב הפקידה שואלת אותי איפה הטופס. מה?! כרגע הבאתי לך! אה. יש שני עותקים, ואני תלשתי רק דף אחד מהערימה, מה שאומר שיש לי את המקור, אבל לא את ההעתק… (זה גם אומר שהבא אחרי קיבל שני דפים שלא מעתיקים מהראשון לשני…) היא נותנת לי טופס חדש, הפעם כפול, אני ממלא אותו וחוזר לתור. יש! סוף סוף הצלחתי. אני בוייטנאם. זה הזמן לספר שאני בעצם מאד מפחד מוייטנאם. כל הטיול שלי שמעתי סיפורים מכל מיני אנשים על וייטנאם וקמבודיה, ורוב הסיפורים היו רעים. חרא של אנשים, כל הזמן מנסים לגנוב ממך או לרמות אותך, חוטפים תיקים ברחוב, מחפשים לך בתיקים בחדר ועוד. בקיצור - אני לא ממש שמח להיות פה, ואני ממש לא סומך על אף אחד. אז כשאני לא מוצא מונית, אני מחליט שאני קודם כל אקרא שוב בספר על הדרכים להגיע לעיר. אני יוצא לאולם מקבלי הפנים. אני צריך להשתין, וזה יותר דחוף מהסעה לעיר, אז אני הולך לכיוון השירותים. בדרך, קופץ עלי איזה מקומי. הסצנה נראית ככה: [מ = מקומי, ע = ענבר] מ: You want bus? ע: I go to the bathroom now. Maybe later. מ: Okay, later. אני נכנס לשירותים. שני התיקים עלי. אני בכלל לא רואה מה אני עושה, אני נעמד מול המשתנה ומכוון לפי ההרגשה. פתאום מישהו נכנס. מ: When you go out, it’s on the right. ע: Excuse me! I’m busy now! מ: Ok, but the bus leaves in 5 minutes. Go out, turn right. ע: I’m pissing! Get out! מ: Ok. ע: Out! חצוף! אם הייתי רואה מה אני עושה, הייתי שוקל להסתובב לכיוונו בעודי משתין, כדי לתת לו קצת חומר למחשבה לקראת הפעם הבאה שהוא ינסה לעשות משהו דומה… אדיוט. כשאני יוצא מהשירותים, הוא עדיין מחכה לי. מ: האוטובוס יוצא. ע: מתי יוצא האוטובוס הבא? מ: עוד חצי שעה. ע: יופי. אני אקח אותו עוד חצי שעה. המקומי מתבאס, ואני יושב עם בקבוק מים ומתחיל לקרוא בספר. בינתיים, הטרמינל חצי ריק ואני קולט זוג אמא-בת מערביות. זה הולך ונהיה נפוץ, הסידור הזה של אמא-בת. אני שואל אותן אם הן מעוניינות לחלוק מונית לעיר. הן מסבירות לי שהן בטיול מוזמן וכבר יש להן מונית, אבל אני מוזמן להצטרך אליהן. מעולה! כריס (האמא) ואן (הבת) הן אוסטרליות. מטסמניה, ליתר דיוק. הן ממשיכות לצפון וייטנאם היום בערב, אז הן קופצות לעיר רק לכמה שעות. המונית כבר משולמת מראש, אז אנחנו מסכמים שאני אזמין אותן לקפה בתמורה להסעה. המונית מורידה אותנו במלון נחמד שהן בחרו, אז אני מחליט גם לקחת אותו. אני עולה לראות את החדר, ואז מצפה לי ההפתעה הגדולה של הטיול: יש לי בחדר אמבטיה! בשום מדינה עד עכשיו לא ראיתי אמבטיה. בכולן יש מקלחות. ברובן אין מים חמים. פה יש אמבטיה… איזה כיף להתרגש מהדברים הקטנים :-) כריס, אן ואני יוצאים להסתובב בעיר. אנחנו אוכלים לנו צהריים במסעדה נחמדה, ואח”כ שותים קפה על שפת האגם. הקפה עלי, כמובן. בנוסף, אני מגלה שעוד בניגוד לכל שאר המדינות באיזור, פה אפשר לשלם כמעט בכל מקום באשראי. נהדר. לקראת הערב אנחנו חוזרים למלון, ואז אני מגלה גם שיש לי אינטרנט חינם, ללא הגבלה. הבעיה היחידה היא שאין לי עברית. בכלל. ושוב תודה לגילעם על הקישור למקלדת העברית. אחרי שכריס ואן עוזבות, אני נשאר לבד. אני די עייף. ואין לי כח לחפש מקום לחגוג בו את יום ההולדת, אז אני דבק בהחלטה לחגוג אותו בעוד חודש. אני מזמין אצל בעל המלון סיור של יומיים במפרץ הא-לונג (כולם ממליצים על זה) ומשלם $28. אני מזמין השכמה למחר, ועולה לחדר לישון. 11/6. השעון המעורר שלי מצלצל. אני יודע שהזמנתי השכמה, אבל כמו שכבר אמרתי, אני לא סומך פה על אף אחד. אני מארגן לי תיק קטן ליומיים, ויורד בזמן למטה, לחכות להסעה. כמובן שלא השכימו אותי. כשאני יורד למטה, אני גם רואה למה: פקיד הקבלה ישן על השולחן. שבר שמירה, המניאק. בהסעה אני פוגש כמה חברה נחמדים שיהיו איתי ביומיים הקרובים. J.P ובראיין מקנדה ואדם ולואיז מאנגליה. ההסעה לוקחת אותנו למשרד הנסיעות, שם אנחנו מחכים לאוטובוס. בינתיים, עוברת ברחוב אישה זקנה שמוכרת מים, בגטים וגבינה מותכת (La Vache Qui Rit, למי שמכיר. עוד תולדה טובה של הכיבוש הצרפתי. מי אמר שכיבוש זה רע?). אפילו על זה אני צריך להתמקח. זה פשוט לא יאמן איך מנסים בכל דרך אפשרית להוציא ממני כסף. מילא אם זה בחנות. אבל זאת?!? אני לא ממש אוהב את זה. למען האמת, אני די שונא את זה. כשהאוטובוס מגיע, הוא לוקח אותנו להא לונג סיטי, העיר ממנה יצא השיט של יומיים במפרץ. ממש במקרה, אני מגלה שם משרד חלפנות כספים שמסכים להמיר לי את ה-Traveller’s Cheques ישר לדולרים ולא למטבע המקומי. מאד שימושי. אני לא יודע כמה זמן אהיה בוויטנאם, וכמעט תמיד אפשר לשלם בדולרים, אז אני מעדיף לא להמיר כסף ואז להיתקע איתו. השייט יוצא לדרך. בהתחלה לא רואים כלום (מזג האויר גם ככה סגריר ואין בכלל שמש. בשבוע שעבר היתה פה סופה, ככה שאין לי באמת מה להתלונן…) אני עולה לסיפון העליון, נשכב על כיסא נוח ונרדם עם המוזיקה שלי. אני מתעורר אחרי חצי שעה לנוף מדהים. צוקים בגבהים של עד 90 מטר פשוט בולטים להם מהים, כולם מכוסים צמחייה. זה ממש מזכיר את הנופים בסרט “החוף” עם די-קאפריו, רק שאין חופים. הכל צוקים ישר מהמים. בקיצור - מדהים. בארוחת הצהריים אני מזמין בקבוק יין ב-$15, לכבוד יום ההולדת שלי. היין מגעיל. בההה. זה מעצבן אותי. לקראת הערב, הנוסעים בסירה מתחלקים שאלה שישנים בסירה ואלה שיורדים לישון במלון על החוף. אותי לא שאלו כשהזמנתי את הטיול, ומסתבר שאני יורד לחוף (הוא יורד לחוף, יורד לחוף, מביט למרחק…). בהתחלה אני מקטר אבל מהר מאד אני מבין שכנראה לישון על סירה קטנה ומחניקה זה פחות טוב ממלון, מה גם שבטוח אין מה לעשות בסירה כל הערב… אלה שיורדים לחוף עוברים לסירה אחרת שלוקחת אותם לחוף. בסירה אני פוגש צלם אחד מניו זילנד, שבא עם אישתו והילדה. אנחנו מדברים קצת על צילום - זה נחמד לפגוש מישהו שאשכרה גם מבין מהחיים שלו. אנחנו מגיעים לאי שנקרא קאט בה. זה אחד מהסלעים שבולטים החוצה, רק שזה הספציפי גדול במיוחד. מיניבוס לוקח אותנו למלון ואני מגלה שאני בקומה ה-10, עם מזגן ושירותים צמודים (ואמבטיה!), עם נוף מדהים למפרץ. איזה פראיירים אלה שישנים בסירה… אחרי ארוחת הערב אני יוצא לחפש אינטרנט קפה, כי יש לי כבר יותר מדי להקליד וכל יום שאני דוחה את זה עולה לי בעוד שעה של הקלדה אח”כ. אני מוצא אינטרנט קפה, מתיישב ומתחיל להקליד. גם כאן אין עברית על המחשב בכלל, ואני מקליד בשיא האיטיות כי אני עושה את זה דרך האתר שגילעם הכיר לי. אחרי זמן שיא של 5 שעות וחצי (!!!), שמתוכן שעה וחצי אני עונה על מיילים ומצ’טט, הם סוגרים את המקום ואני נאלץ להפסיק (ככתוב בעדכון הקודם: “נהיה לי קצת ארוך, אז אני אעצור פה ואמשיך פעם אחרת.”). בשתיים בלילה אני הולך לישון… למחרת (12/6) אני חוזר לסירה אחרת. זה בכלל מוזר כל העניין הזה. כל אחד מזמין את הסיור במקום אחר ומשלם מחיר אחר (אותי גנבו באיזה שני דולר. אני חוזר למלון הזה היום בלילה והם ישלמו על זה.), ובסוף כולם יוצאים מאותו נמל, על 7 סירות, כל הזמן אנשים עוברים מסירה אחת לשנייה ובסוף עדיין כולם מקבלים את מה שהם שילמו עליו וגם חוזרים למלון… בסירה אני פוגש כמה בריטים סבבה. אנחנו מעבירים את חצי היום ביחד. באמצע הדרך חזרה לנמל, הסירה עוצרת ואנחנו קופצים למים מהסיפון העליון של הסירה (בערך 10 מטר). ממש כיף! בין לבין, אני שומע מכמה מהחבר’ה שלפני כמה ימים אחת הסירות האלה טבעה, ואדם אחד נהרג. הכל נראה פה מאד חובבני, אפילו יותר מבארץ. הם רוצים מינימום השקעה ומקסימום כסף מהתיירים. לא יפתיע אותי אם הסירה הזו דפוקה לגמרי. לקראת סוף השיט, צוות הספינה מכבה את המאווררים, ונהיה ממש חם. אני מבקש מאחד מהם להדליק אותם, והוא עושה לי “לא” עם הראש. כוס אמכ, שילמתי כסף, אני רוצה את המאוורר שלי (שאגב, עבד עד לפני חצי שעה). אני ממשיך לבקש ממנו, והפעם הוא מתעלם ממני לגמרי. על זה בדיוק דיברתי כשאמרתי ששמעתי חרא של דברים על המקומיים. האדיוט הזה כל כך עצבן אותי, שבבת אחת הוא הצליח להרוס לי את כל הכיף מהטיול. בנמל אנחנו שוב מתפצלים לכמה מיניבוסים, ונוסעים חזרה לעיר. אני מגיע למלון, ועדיין הבטן שלי מלאה מהחרא שאכלתי מהמניאק הקטן בסירה. אם זה איך שכולם מתנהגים פה, אני יותר מאשמח למצוא מדינה אחרת להוציא בה את הכסף שלי, ובכלל לא משנה כמה אתרי המלחמה מעניינים אותי. אני לא אוכל חרא מאף אחד, ובוודאי לא ממישהו שאני עוד משלם לו. אני מדבר עם כמה אנשים באינטרנט וכולם אומרים לי שככה זה בצפון, ושבדרום כולם יותר טובים. אני משתכנע לתת למדינה הזו עוד הזדמנות. מצד שני, אני מדבר עם קובי והוא מספר לי שכמה חברים רוצים לקפוץ לסופ”ש לברצלונה. זה יהיה שחזור של נסיעה מדהימה שעשינו לפני 3 שנים. אבל, זה אמור לקרות ב-22/6, מה שאומר שאם אני שוקל לבוא, אני אצטרך לקצר את הטיול שלי בשבועיים. אני אוכל, עם זאת, גם לבקר את עומר, חבר שלי שגר בברצלונה, ואת מאיה, מישהי מהיחידה שלי שגרה במדריד עד תחילת יולי. אוף. יותר מידי דברים לחשוב עליהם. אני יוצא להסתובב בעיר. גם כדי לראות קצת וגם כדי לעשות קצת קניות. אני רואה את השעון שאיבדתי לפני הנסיעה, אבל הוא עולה יותר מדי. חבל - אני ממש ממש אוהב אותו. אני חוזר למלון, אוכל א. ערב והולך לישון. נראה לי שאכלתי משהו לא טוב היום. 13/6. בבוקר אני קם ומזמין כרטיס טיסה להואה לצהריים. חוזר לחדר (אני לא מרגיש הכי טוב ולא בא לי להסתובב בעיר שעתיים) ומתארגן לטיסה. כשאני יורד לסגור חשבון עם הקבלה, הוא רוצה $10 על המונית לשדה התעופה. אני מספר לו שכולם שילמו על הסיור להא-לונג שני דולר פחות ממני, ולכן אני אשלם לו רק $9 על המונית. הוא לא מתווכח… אני מגיע לשדה, עושה צ’ק אין ואוכל צהריים. זו מסעדה בשדה התעופה, ועדיין יש לי ג’וקים על השולחן. מעניין. אח”כ אני קופץ להתחיל להקליד את העדכון הזה. עלייה למטוס מתחילה בשתיים עשרה וחצי. אין מצב שהם עומדים בזמן - אז אני לא נלחץ ומגיע רק ב-12:45. מסתבר שכולם עלו כבר למטוס ואני האחרון :-) מרפי או לא? בשדה בהואה יש פרסומת למלון חדש ב-$18 ללילה, כולל שירותים, מזגן, טלוויזיה, אינטרנט חופשי ובופה ארוחת בוקר. אחרי ההרגשה הרעה שהיתה לי בהאנוי, אני מחליט לפנק את עצמי ולהירגע במלון שעולה פי 2 ממה שמטיילים אחרים משלמים, העיקר להירגע. באוטובוס למלון אני פוגש אמריקאי בשם מייק, שנוסע לאותו מלון. הוא בן 50+, מסאן-פרנסיסקו. נו, לשם אני בטוח אגיע עוד כמה פעמים… אנחנו מגיעים למלון ואני מוביל משא ומתן על המחירים. אנחנו מקבלים (כל אחד) חדר משודרג ב-$20 במקום $23, בקומה הכי גבוהה של המלון, עם נוף לכל האיזור. הסגל של המלון נחמד בצורה שלא תיאמן ונותן לנו שירות מדהים. הלוואי שכל מי שעובד בתיירות יתנהג כמוהם. אחרי התארגנות, אנחנו לוקחים מצלמות ויוצאים להסתובב בעיר. העיר מאד נחמדה, אנחנו מצלמים הרבה ואני מלמד את מייק כמה טיפים על צילום. אנחנו נכנסים לעיר העתיקה, ומגן השמש של העדשה של המצלמה שלי נופל על הרצפה ומייד נדרס ע”י טוסטוס חולף. נו, לא נורא. לפחות אני בבנגקוק לפני סוף הטיול, אני אקנה חדש. בערב, בדרך חזרה למלון, אנחנו עוצרים בבאר שנקרא DMZ, לכמה בירות. יש שם שולחן סנוקר והוא לא עולה כסף, אז אנחנו משחקים קצת. כל מיני אנשים אחרים מתחילים להגיע ומתחיל טורניר. מייק ואני נגד שני ניו זילנדים. אנחנו מנצחים בשנייה האחרונה :-) במשחק אחרי זה אנחנו מפסידים, ואחרי קצת אוכל ועוד כמה בירות (Happy Hour) אנחנו חוזרים למלון. אני שיכור כהלכה. אין ספק: פה טוב יותר מאשר בהאנוי. 14/6. היום אני בסיור של יום שלם לאיזורי המלחמה ליד ה-DMZ. ה-DMZ (שזה, למי שלא מכיר, De-Militarized Zone - האיזור המפורז) הוא האיזור שהפריד בין צפון וייטנאם ודרומה במהלך המלחמה. הסיור מתחיל בקה-סאן, בסיס אמריקאי גדול מימי המלחמה. היום יש שם כמה מסוקים ואמל”ח בתצוגה, והכי מעניין: הזווית הוייטנאמית על המלחמה: “כוחות ההתנגדות מביסים את האמריקאים”. את זה אף פעם לא ראיתי, ואני שמח על ההזדמנות לראות את העמדה של הצד השני. רוכל ניגש אלינו ומציע לנו כל מיני פסולת מתכת שהוא מצא בשטח בעזרת מגלה מוקשים. יש שם עיטורים, מדליות, קצת תחמושת ישנה וכמה דיסקיות של אמריקאים. פתאום אני חושב שזה יכול להיות נחמד מאד אם אני אקנה כמה דיסקיות כאלה ואז אמצא את המשפחות של החיילים ואשלח להם את זה. אבל המנייאק הקטן רוצה 8 דולר על כל דיסקית, והרעיון שלי עובר מן העולם. אחרי קה סאן אנחנו עוצרים על הגשר שמעל הנהר שהיווה את הבסיס ל-DMZ. יש שם אנדרטה נחמדה. ואז מגיעה האטרקציה האמיתית: מנהרות וינג-מוק. המנהרות שבהם האוכלוסיה המקומית נהגה להסתתר כשהאמריקאים נהגו להפציץ את האיזור. זה היה אחד הדברים המדהימים ביותר שראיתי בחיי. ממש כמו בכל הסרטים, אבל הדבר האמיתי. זה גם מאד הזכיר לי סצנות מסויימות מתוך סדרת סרטי “שליחות קטלנית”. מדהים. ללא ספק. ארוחת הצהריים שאכלנו היתה על הפנים, והבטן שלי גם ככה לא רגועה כמה ימים. נראה שזה ימשיך עוד קצת. אני חוזר להואה. נגמר לי הכסף, אז אני קופץ לכספומט. דולר אחד שווה 16,000 דונג. אז בנונ-שלאנטיות אני מושך מיליון דונג מהכספומט. היי, אני מיליונר! כולה 62 דולר, אבל מיליונר! אני צורב לי את כל התמונות מהשבוע האחרון והולך לחפש את מייק ב-DMZ - הוא השאיר לי פתק שהוא יהיה שם. אני לא מוצא אותו, אבל במקום זה אני מוצא שני ספרדים (!) ממדריד (!!) צופים במשחק של ספרד (!!!). ברור שאני שוכח ממייק באותו הרגע. שום דבר לא מתחרה בסיטואציה הזו. אנחנו יושבים ביחד, נהיים חברים הכי טובים תוך 10 דקות ורואים את המשחק. הרבה בירה מלווה את המשחק, כמובן. עכשיו יש לי עוד הזמנה פתוחה למדריד, העיר שגם ככה אני הכי אוהב בעולם (אחרי תל-אביב, כמובן). אנחנו סוגרים את הערב, נפרדים ואני חוזר למלון. מחר יש לי אוטובוס להוי-אן. 15/6. מאיזושהי סיבה לא ברורה, התעוררתי בשש בבוקר ולא הצלחתי לחזור לישון. בצר לי, אני פונה ל-HBO ורואה סרט עד שמונה. אני יוצא להסתובב קצת בעיר אבל מרגיש לא כל-כך טוב (הבטן). אז אני חוזר למלון. אני שואל את הפקידה אם הכביסה שנתתי כבר חזרה, והיא אומרת שהיא תבדוק. אני עולה לחדר ורץ לשירותים. פתאום הטלפון מצלצל - זו בטח הפקידה מלמטה. שיט. (תרתי משמע). אה, בעצם לא. למה? כי יש מכשיר טלפון במקלחת, ממש ליד מושב האסלה :-) אח, איזה פינוק. גילעם וסגלוב, ישר חשבתי על איך שניכם תדעו להעריך את זה. בעצם, גם אתה, ברזי :-) אני מתקלח והולך לישון עד הצהריים. האוטובוס שלי עוזב באחת וחצי אז אני מנצל את הזמן לעשות שיחות טלפון. יש לי Skype Out, שזה אומר שאני יכול להתקשר דרך הסקייפ לטלפונים רגילים, וזה המחיר הכי זול בעולם. אני מתקשר לכמה חברים שהתחתנו בשבוע האחרון (מזל טוב כהן [לא ענה], מזל טוב אוליצקי!), למשפחה ולעוד כמה חברים. האוטובוס מגיע ובדיוק כשאני עולה עליו, אני רואה איך מזג האויר הנהדר שהיה עד עכשיו מתחלף למעונן והרוח מתחילה לנשוב. אין מה לומר - אני עוזב בזמן. הנסיעה היא 4 שעות והנופים מדהימים. אולי וייטנאם לא כזו רעה אחרי הכל. אנחנו עוברים מפרץ יפהפה ואחריו מנהרה מטורפת - משהו כמו 8 קילומטר בתוך ההרים. כשאנחנו מגיעים להוי אן, האוטובוס עוצר ליד מלון. אני רואה שהמלון הזה הוא סבבה (ויש לו גם בריכה…) ואני מחליט לקחת אותו. אני יוצא להסתובב קצת ולבדוק מחירים של כל מיני דברים. זה מקום מצויין לשני דברים: בגדים (בעיקר חליפות) ומתנות. יש בעיר הזו למעלה מ-200 חייטים שישמחו לתפור לכם איזה בגד שתרצו. אני מסתובב בשווקים וכל הזמן מציקים לי עם הצעות למונית או ריקשה או דברים אחרים. אין לי כח לזה, בחיי. וגם המחירים: אוטומטית הם מעלים מחירים, ואני צריך להתמקח. אני חושב שממש נגמר לי מהמזרח. זה, יחד עם העובדה שבשבוע האחרון אני מטייל רק לבד, בתוספת העובדה שאני לא מרגיש טוב כבר כמה ימים, שהסיפורים אומרים שבקמבודיה יותר נורא והכי גרוע: קובי הדליק אותי על הרעיון של הנסיעה לספרד. אם יש מקום אחד שבו אני בטוח שאני אהנה הרבה יותר מאשר כאן, זה בספרד. אני מתחיל להרהר באפשרות לקצר את הטיול. חוץ מזה, אני מקבל מיילים מכל מיני אנשים המיחידה שלי ששמעו שמועה שאני כבר בארץ (?!?). היחידה שלי זכתה בפרס בטחון ישראל (שוב…) והפרוייקט שפיקדתי עליו לפני שנה תפס חלק גדול וחשוב בזה. אז כולם רוצים לדעת אם אני מגיע לטקס בבית הנשיא בירושלים. זה יהיה הטקס השלישי שלי שם מאז שאני ביחידה… אז גם את זה אני רוצה לעשות. אוף. כמה סיבות לעוף מפה… בערב אני עושה טעות ואוכל אורז מטוגן. מהר מאד הבטן שלי נוקמת. אני גם מתעורר באמצע הלילה עם כאבי תופת. טוב. נשבר לי. 18/6. אני קם בשמונה. אני יורד לקבלה ומזמין טיסה לסאייגון עוד היום, בשש בערב. אני מוותר על נה-טראנג. אני יוצא להסתובב בעיר ועושה קצת שופינג. בחזרה במלון, שוב אני לא מרגיש טוב. אני הולך לאינטרנט קפה שיש בו סקייפ ומתקשר לאלעל בבנגקוק. יש מקום על הטיסה לארץ ב-21/6. אני מתקשר לקובי, ואומר לו שאני בא לספרד. הוא אומר לי שהוא יבדוק את העניין ויודיע לי עוד היום. הכרטיס שלי באלעל כולל שינוי ראשון חינם. בגלל שהיום יום שישי ומחר הם סגורים, אני מחליט לשנות את התאריך בלי לחכות לתשובה מקובי. אם זה יסתדר, הרווחתי. אם לא, אני אשלם $50 ואחזיר את התאריך ל-5/7. שווה לי להמר. בינתיים אני חוזר למלון והולך להירגע קצת בבריכה. ממש לפני שאני עוזב לשדה התעופה, אני מתקשר שוב לקובי והוא אומר שנראה שזה יסתדר. מעולה. במלון אני מנסה לברר אם יש טיסה לבנגקוק מסאייגון, עוד היום. אני מוותר על קמבודיה בלי לחשוב פעמיים. הפקידה אומרת לי שיש רק מחר. טוב, אני אגיע לשם ואחפש כרטיס בשדה התעופה. כשאני מגיע לשדה התעופה, אני פוגש שם שני זוגות הולנדים שהיו איתי במלון. אנחנו מתחילים לדבר ואז, לתדהמתי, אני מגלה שהם היו על הסירה שטבעה בהא-לונג ביי יומיים לפני שאני הייתי שם. הם איבדו מלא דברים, אבל לא את מצלמת הוידאו שלהם שמראה את המצב הרעוע של הספינה. לא היו סירות הצלה, הצוות שתה בירה כל היום, לא התעורר בכלל בשתיים בלילה כשהסירה התחילה לשקוע, ודאגו רק לעצמם ולא לנוסעים. האדם שנהרג היה תייר לבנוני, שצוות הסירה פשוט לא העיר כשהחליטו לנטוש את הספינה. פשוט שערורייתי. וכאילו שזה לא מספיק, מסתבר שהמשטרה ניסתה להחריש את הכל ואשכרה ביקשה מההולנדים למסור הצהרת שקר על מה שקרה בסירה. לא יאמן. וזה יכול היה לקרות לי. הטיסה היתה חלקה. זה היה בואינג 777, והיה שם את אחד הדברים הכי מגניבים שהיו לי אי פעם בטיסה: בחרטום המטוס יש מצלמת וידאו ועל המסכים הקרינו את כל ההמראה והנחיתה. זה היה ממש יפה, בעיקר הנחיתה בלילה. נחתתי בסאיגון. לוייטנאם אייר יש טיסה רק מחר. לא רוצה מחר, רוצה היום. אני לא מוצא דוכן של אייר אסיה, אבל כן של ת’אי אייר. יש להם טיסה לבנגקוק שיוצאת בעוד שעה בדיוק!!! מחלקת תיירים זה $227 ומחלקת עסקים זה $240. מה נסגר איתם?!? ישר אני קונה כרטיס למחלקת עסקים. הטיסה הזו ממש יקרה, גם בתיירים, אבל בחיים אני לא אמצא הזדמנות נוספת לטוס בביזנס עבור $240… כשאני בא לעשות את הצ’ק אין, הדיילת החצופה אומרת לי שלא יהיה לי אוכל בטיסה, כי הגעתי מאוחר. מה ? ! ? ! לא יכולתם להגיד לי את זה לפני? שילמתי כסף על מחלקת עסקים, ואני רוצה תמורה! אני מתחיל לעשות סצנה, אבל די מהר אני מבין שזה לא יעזור. היא אומרת לי שאני יכול לאכול בלאונג’, לפני העליה למטוס. יאללה, נו, שיהיה. אני עובר ביקורת דרכונים ונכנס ללאונג’. זו הפעם הראשונה בחיים שלי שאני בלאונג’ של ביזנס. זה פשוט לא יאמן מה שהולך שם. אוכל חופשי, שתייה חופשית, באר חופשי… אינטרנט חופשי… אני מכין לעצמי סנדביץ’ ומוזג לי כוס קוואנטרו - ליקר שאני אוהב במיוחד. מערכת הכריזה מודיעה שהעלייה למטוס התחילה, אבל זה לא מעניין אותי - אני אוכל עכשיו. אני מסיים את האוכל, שולח מייל זריז לחבר שנמצא בבנגקוק ועולה למטוס. איך שאני מתיישב, לפני הכל, אני מקבל כוס שמפנייה. התחלה טובה. אני יושב ליד איש עסקים שוויצרי. רבאכ, אפילו כשאני בביזנס לא יכולים לשים לידי איזו בחורה נחמדה? איזה מין עולם זה? השוויצרי מתגלה דווקא כאיש מאד נחמד, ויותר מזה: יש לו טיסת המשך לציריך והוא יאכל שם, אז הוא מוותר על ארוחת הערב ואני מקבל אותה. נה נה נה נה נה, ת’אי אייר! הטיסה עוברת חלק, כל הזמן ממלאים לי את הכוס ביין, ולקחתי לי גם קצת וויסקי. מה יש לומר? המראתי פיכח, נחתתי שיכור :-) (טוב, לא באמת שיכור אבל בדרך.) אני לוקח מונית לעיר ומוצא מלון. איזה יום ארוך, אבל עמדתי בזה: אני בבנגקוק! 19/6. אני הולך לקשר הישראלי. אני חייב כבר לגמור להקליד את הזוועה הזו. ואתם עוד מקטרים על הזמן שלוקח לכם לקרוא את זה! באמצע הכתיבה פתאום מגיעות לילך ונטע, מה-Gibbon Experience. איזה עולם קטן. אנחנו סוגרים להיפגש עוד שעתיים ונלך לעשות קצת קניות בשוק הסופ”ש. ז ה ו. עד כאן. נראה שזה העדכון הלפני אחרון. אם יהיה ביקוש, אני אעדכן גם מספרד. ענבר" />
<meta property="og:description" content="אני בשדה התעופה של האנוי, מחכה לטיסה להואה, אז יש לי זמן להמשיך את העדכון. זה קצת יקר פה, אבל ניחא. אני גם כנראה לא אסיים את הכל כאן ואמשיך אח”כ. סיימתי את העדכון הקודם בזה שהגענו לבנגקוק, ככתוב: “הגענו ב-23:00 למלון. במהלך יום אחד עברנו כמעט כל סוג של תחבורה שידוע לאדם (כבל, רגל, טנדר, סירה, מונית, אוטובוס, טוקטוק, מטוס) ועברנו 2 מדינות. היה מגניב.” אחרי שמצאנו חדר במלון, יצאנו לאכול משהו ולשתות. אני לא רציתי לבזבז הרבה זמן בבנגקוק, ות’כלס קיוויתי שאוכל לטוס משם כבר למחרת. אז כשסטיב ומייק ישבו לשתות, אני קפצתי לקשר הישראלי לבדוק פרטים באינטרנט על טיסות. לא היה כלום למחרת, אז חזרתי לבאר. בינתיים כבר הצטרפו אליהם ישראלי אחד ודונה - אמריקאית שעובדת שם. לא עניין אותי להישאר שם, אז חזרתי למלון והלכתי לישון. מחר יש לי הרבה מה לעשות. קבעתי עם מייק, שגם מחפש טיסות, שבשמונה בבוקר נלך לקשר הישראלי, כי חוץ מאינטרנט יש שם גם משרד נסיעות. 9/6. אני קם בשבע וחצי ומתחיל לארגן את הדברים שלי. יש לי כמה דברים שאני רוצה לשלוח לארץ (זוכרים את ה-6 קילו שרציתי לשלוח בלאוס?) ועוד כמה שאני רוצה להשאיר בבנגקוק. 07:50 ופתאום יש דפיקה בדלת. מייק. מבט אחד עליו ואני רואה שהוא לא ישן כל הלילה. “לא ישנת בכלל?”, אני שואל. “לא, סטיב לקח מישהי לחדר ולא היה לי לאן לחזור.” הוא עונה. לא רק זה, אלא שהוא פגש מישהי, והיא רצתה לבוא איתו לחדר, רק שלא היה לו חדר. מתסכל קמעה, יש לומר. הממ. סטיב לוקח מישהי לחדר, למייק אין איפה לישון והוא בא אלי לחדר. יש לי דז’ה-וו. זה בדיוק מה שקרה ב-Pakbeng! אני מזהה פה תבנית מסויימת… מייק נשכב על המיטה ואני גומר לארגן את הדברים. בינתיים הוא ישן, אז אני מחליט לתת לו לישון, ללכת לבד לקשר הישראלי ולברר גם בשבילו. אני מסיים את כל ענייני תוך שעה וחצי, ויש לי טיסה למחרת - 10/6, יום ההולדת שלי. הטיסה שלי היא באייר אסיה, זולה ב-30% מהמחיר של הקשר הישראלי. עוד טיפ מוצלח מקובי. אני חוזר למלון ומייק מתעורר. יש לו האנג אובר מטורף. למזלו, יצאתי פעם עם רופאה, והיא לימדה אותי איך הכי טוב להתמודד עם זה (נטלי, את מלכה!). אז אני סוחב אותו בכח לארוחת בוקר בריאה בסאבווי (תאמינו לי, זה הכי בריא שיש בקאו-סאן…) ומכריח אותו לשתות שני גטורייד ועוד מיץ תפוזים… כשאנחנו יוצאים לרחוב, אנחנו פוגשים את סטיב, ממש במקרה. מייק מספר לו על אתמול בלילה, וסטיב דווקא די משועשע מכל העניין. אנחנו הולכים כולנו לקשר הישראלי לחפש למייק טיסה לקראבי - אחד המקומות הפופולריים בתאילנד. כשאנחנו לא מוצאים כלום, מייק מחליט שהכי טוב יהיה לו לנסוע לשדה ולקנות כרטיס שם. אז אנחנו נפרדים ממנו, והוא נוסע. היינו 5, נשארנו 2. כמעט כמו בשיר של שלמה ארצי. סטיב ואני מנשנשים ארוחת צהריים זריזה ונוסעים לפנטיפ פלאזה. אני מחפש את המתאם והעדשה למצלמה שלי (כמו של סטיב) והוא מחפש אביזרים לאייפוד שלו. הוא מצא מה שהוא חיפש, אני לא. מצד שני, מצאתי כמה דברים אחרים שאני צריך לבדוק כמה הם באמת עולים. המקום הזה הוא נוראי… אנחנו הולכים ברגל ל-MBK, כדי לראות את X-Men III: The Last Stand. מגדלנה ואני רצינו לראות את זה ביחד, אבל זה יצא רק כמה ימים אחרי שהיא חזרה לגרמניה. בדרך, אני מגלה שאני לא מוצא את הכובע שלי. קניתי אותו בקוסמוי והא ליווה אותי כל הטיול. נו, שואיין. נראה לי ששכחתי אותו בסאבווי. אני נפרד ממנו בטקס מרגש (סתאאם). כשאנחנו מגיעים ל-MBK, אנחנו מסתובבים קצת בקניון, כי יש עוד זמן עד הסרט. הסרט, למרבה האכזבה, היה די מעאפן. לא נורא, האפקטים היו טובים ורבקה רומיין תמיד עושה לי טוב על הלב. כשאנחנו מגיעים למלון, אנחנו קובעים להיפגש לארוחת ערב. היי, הכובע שלי פה! לא איבדתי אותו! יופי. אני נכנס למקלחת, ומנסה לגלח את הראש שוב, רק שהפעם זה אחרי יותר משבוע שלא גילחתי אותו, וסכין הגילוח החדש שקניתי (ג’ילט מאך 3) לא ממש מתאים. אז אני מבזבז שעה שלמה עד שבסוף אני מצליח, אבל לפחות הפעם זה עם סכין על רמה, ואני לא נחתך בכלל. [הייתי צריך לעלות לטיסה. עכשיו אני בהוי-אן, אבל עוד נגיע לזה]. כשאני חוזר לחדר, יש לי פתק על הדלת מסטיב. הוא הלך לאחד הפאבים לראות כדורגל. אני מחפש אותו שם, וכשאני לא מוצא אותו, אני קופץ לאכול ארוחת ערב, ואח”כ מנסה שוב. הפעם אני מוצא אותו, עם הבחורה שבגללה לא היה למייק איפה לישון. קצת מפחידה, יש לומר. הולנדית, עוסקת באיגרוף תאילנדי ובאופן כללי לא מישהי שהייתי רוצה להרגיז. אני מצטרף אליהם. המשחק לא באמת מעניין אותי, ואני סתם מחכה עד שהוא ייגמר. בחצות יתחלף התאריך ויש לי יום הולדת, אבל כבר עכשיו נראה כאילו לא תהיינה חגיגות מיוחדות - אני אמנע מעצמי את הבזיון ואעדיף לחגוג בארץ, עם כל החברים. אחרי חצי שעה סטיב אומר לי שהוא עייף והוא פורש. הייתי בטוח שהוא לוקח את ההולנדית חזרה לחדר, אבל למרבה ההפתעה היא נשארה איתי. Spooky. היא לא באמת מעניינת ויותר מזה - היא אשכרה מפחידה אותי. אז אנחנו רק מרימים כוסית כשמתחלף התאריך, ואני בורח משם 5 דקות אח”כ. אני מת מעייפות והולך לישון. החלטתי שאני אחגוג בארץ, עוד חודש בדיוק - 10/7. מחר גם ככה אני רק נוחת בהאנוי ואני אהיה לבד. 10/6. היום יום הולדת, היום יום הולדת, היום יום הולדת לענבר. הוא יחגוג בעוד חודש, אפשר לחזל”ש. בשמונה בבוקר יש לי מונית לשדה”ת. הטיסה עוד הרבה זמן, אבל למלך תאילנד מלאו 60 שנה לשלטון, כל מונרכיות העולם באות לבקר והפחידו את כולם מפקקים. אבל ברור שאני הטמבל היחיד שער בשבת בשמונה בבוקר. אני מגיע לשדה בכלום זמן, והצ’ק אין לטיסה שלי רק מתחיל בעוד שעה. אני קופץ לארוחת בוקר ב-Black Canyon Coffee, הרשת האהובה על מגדלנה (לא הכרתי את הרשת הזו קודם). יש שם מחשב שנראה כמו מחשב אינטרנט, אבל מסתבר שהוא לא. אז אני מחבר את נגן ה-MP3 שלי אליו ועושה קצת סדר בתמונות. אני לא חושב שמותר לי לעשות את זה, אבל או שלאף אחד לא אכפת, או שאין להם מושג מה אני עושה. מקסימום יצעקו עלי ואני אשחק את התייר הטמבל. אחרי הצ’ק אין אני מסתובב קצת בשדה (משעמם. כבר אמרתי את זה פעם.) ואז מגיע לשער העלייה למטוס. אני יושב לי על השטיח מול החלון, ומסתכל החוצה. פתאום ניגש אלי אחד מדיילי הקרקע ושואל אותי אם אני טס להאנוי. אני אומר שכן, והוא מסתובב וחוזר לעמדה שלו. מוזר. אבל זו רק ההתחלה… [התפתחות מפתיעה: עכשיו אני כבר בבנגקוק. הפרטים בהמשך.] אחרי 10 דקות הוא מכריז על תחילת עלייה למטוס. 10 שניות אחרי שהוא מכריז על תחילת העלייה למטוס, הוא מגיע אלי, ומבקש ממני לעלות למטוס, וכל זאת כשכולם עדיין עומדים בתור. אני שואל אותו למה, והוא אומר לי שהנכים נכנסים ראשונים. אני מסביר לו שאולי אני נכה, אבל אני יכול לעמוד בתור כמו כולם, אבל זה לא משכנע אותו. וואלה. שיהנה. חשבתי שהרווחתי מזה שנכנסתי ראשון. זו טיסה של אייר אסיה, ואין בה מקומות מסומנים. מי שעולה למטוס יושב איפה שבא לו, ולכן כולם רצו לעלות למטוס כמה שיותר מוקדם. אותי מושיבים בשורה השנייה. לא רע בכלל. אבל רק אז מתחוורת לי המשמעות של מה שדייל הקרקע עשה: בזה שהוא סימן אותי כנכה מול כולם, הוא גרם לזה שאף אחד לא רוצה לשבת לידי. עשרות אנשים נכנסים למטוס, אני נמצא בשורה השנייה, מתחת לאף שלהם, אבל כולם מסתכלים עלי וממשיכים הלאה, למרות שהם היו מתים לשבת בשורה שלי. רק בסוף, כשכבר באמת אין ברירה, מתיישבים לידי. קצת מעליב. קר לי, ואני נזכר שלא לקחתי איתי את החולצה הארוכה. הממ, אני זוכר שנתתי אותה לכביסה, אבל אני לא זוכר שהיא חזרה. כמו מהכובע, גם ממנה אני נפרד, אבל עכשיו יש לי בעיה יותר בוערת: קר לי. אני מבקש מהדיילת שמיכה, ואז אני מבין למה הטיסה של אייר אסיה כל-כך זולה: אפילו שמיכות אין להם. רבאכ. כהרגלי בקודש בטיסות בין-לאומיות, אני ישן כל הטיסה ומתעורר שניה לפני הנחיתה. אני יוצא בין הראשונים (כי ישבתי בשורה השניה) ורץ לביקורת הדרכונים. כשאני מגיע, הפקיד שואל אותי איפה הטופס. פאק. תמיד מחלקים במטוס טופס הגירה, ובגלל שאני ישנתי, לא קיבלתי אחד ולא מילאתי אותו. אז שולחים אותי הצידה, לדלפק מילוי הטפסים. אני תולש דף אחד מראש הערימה, ממלא וחוזר לביקורת הדרכונים, אבל עכשיו כולם כבר הגיעו והתור ארוך. סססאמכ. אני מנצל את העמידה בתור כדי לחפש מערביים שאוכל לחלוק איתם את עלות המונית לעיר. אני קולט 2 בחורות אנגליות, שראיתי עוד בטרמינל בבנגקוק. מסתבר שהן כבר מילאו מונית עם עוד כמה. התור שלי מגיע, ושוב הפקידה שואלת אותי איפה הטופס. מה?! כרגע הבאתי לך! אה. יש שני עותקים, ואני תלשתי רק דף אחד מהערימה, מה שאומר שיש לי את המקור, אבל לא את ההעתק… (זה גם אומר שהבא אחרי קיבל שני דפים שלא מעתיקים מהראשון לשני…) היא נותנת לי טופס חדש, הפעם כפול, אני ממלא אותו וחוזר לתור. יש! סוף סוף הצלחתי. אני בוייטנאם. זה הזמן לספר שאני בעצם מאד מפחד מוייטנאם. כל הטיול שלי שמעתי סיפורים מכל מיני אנשים על וייטנאם וקמבודיה, ורוב הסיפורים היו רעים. חרא של אנשים, כל הזמן מנסים לגנוב ממך או לרמות אותך, חוטפים תיקים ברחוב, מחפשים לך בתיקים בחדר ועוד. בקיצור - אני לא ממש שמח להיות פה, ואני ממש לא סומך על אף אחד. אז כשאני לא מוצא מונית, אני מחליט שאני קודם כל אקרא שוב בספר על הדרכים להגיע לעיר. אני יוצא לאולם מקבלי הפנים. אני צריך להשתין, וזה יותר דחוף מהסעה לעיר, אז אני הולך לכיוון השירותים. בדרך, קופץ עלי איזה מקומי. הסצנה נראית ככה: [מ = מקומי, ע = ענבר] מ: You want bus? ע: I go to the bathroom now. Maybe later. מ: Okay, later. אני נכנס לשירותים. שני התיקים עלי. אני בכלל לא רואה מה אני עושה, אני נעמד מול המשתנה ומכוון לפי ההרגשה. פתאום מישהו נכנס. מ: When you go out, it’s on the right. ע: Excuse me! I’m busy now! מ: Ok, but the bus leaves in 5 minutes. Go out, turn right. ע: I’m pissing! Get out! מ: Ok. ע: Out! חצוף! אם הייתי רואה מה אני עושה, הייתי שוקל להסתובב לכיוונו בעודי משתין, כדי לתת לו קצת חומר למחשבה לקראת הפעם הבאה שהוא ינסה לעשות משהו דומה… אדיוט. כשאני יוצא מהשירותים, הוא עדיין מחכה לי. מ: האוטובוס יוצא. ע: מתי יוצא האוטובוס הבא? מ: עוד חצי שעה. ע: יופי. אני אקח אותו עוד חצי שעה. המקומי מתבאס, ואני יושב עם בקבוק מים ומתחיל לקרוא בספר. בינתיים, הטרמינל חצי ריק ואני קולט זוג אמא-בת מערביות. זה הולך ונהיה נפוץ, הסידור הזה של אמא-בת. אני שואל אותן אם הן מעוניינות לחלוק מונית לעיר. הן מסבירות לי שהן בטיול מוזמן וכבר יש להן מונית, אבל אני מוזמן להצטרך אליהן. מעולה! כריס (האמא) ואן (הבת) הן אוסטרליות. מטסמניה, ליתר דיוק. הן ממשיכות לצפון וייטנאם היום בערב, אז הן קופצות לעיר רק לכמה שעות. המונית כבר משולמת מראש, אז אנחנו מסכמים שאני אזמין אותן לקפה בתמורה להסעה. המונית מורידה אותנו במלון נחמד שהן בחרו, אז אני מחליט גם לקחת אותו. אני עולה לראות את החדר, ואז מצפה לי ההפתעה הגדולה של הטיול: יש לי בחדר אמבטיה! בשום מדינה עד עכשיו לא ראיתי אמבטיה. בכולן יש מקלחות. ברובן אין מים חמים. פה יש אמבטיה… איזה כיף להתרגש מהדברים הקטנים :-) כריס, אן ואני יוצאים להסתובב בעיר. אנחנו אוכלים לנו צהריים במסעדה נחמדה, ואח”כ שותים קפה על שפת האגם. הקפה עלי, כמובן. בנוסף, אני מגלה שעוד בניגוד לכל שאר המדינות באיזור, פה אפשר לשלם כמעט בכל מקום באשראי. נהדר. לקראת הערב אנחנו חוזרים למלון, ואז אני מגלה גם שיש לי אינטרנט חינם, ללא הגבלה. הבעיה היחידה היא שאין לי עברית. בכלל. ושוב תודה לגילעם על הקישור למקלדת העברית. אחרי שכריס ואן עוזבות, אני נשאר לבד. אני די עייף. ואין לי כח לחפש מקום לחגוג בו את יום ההולדת, אז אני דבק בהחלטה לחגוג אותו בעוד חודש. אני מזמין אצל בעל המלון סיור של יומיים במפרץ הא-לונג (כולם ממליצים על זה) ומשלם $28. אני מזמין השכמה למחר, ועולה לחדר לישון. 11/6. השעון המעורר שלי מצלצל. אני יודע שהזמנתי השכמה, אבל כמו שכבר אמרתי, אני לא סומך פה על אף אחד. אני מארגן לי תיק קטן ליומיים, ויורד בזמן למטה, לחכות להסעה. כמובן שלא השכימו אותי. כשאני יורד למטה, אני גם רואה למה: פקיד הקבלה ישן על השולחן. שבר שמירה, המניאק. בהסעה אני פוגש כמה חברה נחמדים שיהיו איתי ביומיים הקרובים. J.P ובראיין מקנדה ואדם ולואיז מאנגליה. ההסעה לוקחת אותנו למשרד הנסיעות, שם אנחנו מחכים לאוטובוס. בינתיים, עוברת ברחוב אישה זקנה שמוכרת מים, בגטים וגבינה מותכת (La Vache Qui Rit, למי שמכיר. עוד תולדה טובה של הכיבוש הצרפתי. מי אמר שכיבוש זה רע?). אפילו על זה אני צריך להתמקח. זה פשוט לא יאמן איך מנסים בכל דרך אפשרית להוציא ממני כסף. מילא אם זה בחנות. אבל זאת?!? אני לא ממש אוהב את זה. למען האמת, אני די שונא את זה. כשהאוטובוס מגיע, הוא לוקח אותנו להא לונג סיטי, העיר ממנה יצא השיט של יומיים במפרץ. ממש במקרה, אני מגלה שם משרד חלפנות כספים שמסכים להמיר לי את ה-Traveller’s Cheques ישר לדולרים ולא למטבע המקומי. מאד שימושי. אני לא יודע כמה זמן אהיה בוויטנאם, וכמעט תמיד אפשר לשלם בדולרים, אז אני מעדיף לא להמיר כסף ואז להיתקע איתו. השייט יוצא לדרך. בהתחלה לא רואים כלום (מזג האויר גם ככה סגריר ואין בכלל שמש. בשבוע שעבר היתה פה סופה, ככה שאין לי באמת מה להתלונן…) אני עולה לסיפון העליון, נשכב על כיסא נוח ונרדם עם המוזיקה שלי. אני מתעורר אחרי חצי שעה לנוף מדהים. צוקים בגבהים של עד 90 מטר פשוט בולטים להם מהים, כולם מכוסים צמחייה. זה ממש מזכיר את הנופים בסרט “החוף” עם די-קאפריו, רק שאין חופים. הכל צוקים ישר מהמים. בקיצור - מדהים. בארוחת הצהריים אני מזמין בקבוק יין ב-$15, לכבוד יום ההולדת שלי. היין מגעיל. בההה. זה מעצבן אותי. לקראת הערב, הנוסעים בסירה מתחלקים שאלה שישנים בסירה ואלה שיורדים לישון במלון על החוף. אותי לא שאלו כשהזמנתי את הטיול, ומסתבר שאני יורד לחוף (הוא יורד לחוף, יורד לחוף, מביט למרחק…). בהתחלה אני מקטר אבל מהר מאד אני מבין שכנראה לישון על סירה קטנה ומחניקה זה פחות טוב ממלון, מה גם שבטוח אין מה לעשות בסירה כל הערב… אלה שיורדים לחוף עוברים לסירה אחרת שלוקחת אותם לחוף. בסירה אני פוגש צלם אחד מניו זילנד, שבא עם אישתו והילדה. אנחנו מדברים קצת על צילום - זה נחמד לפגוש מישהו שאשכרה גם מבין מהחיים שלו. אנחנו מגיעים לאי שנקרא קאט בה. זה אחד מהסלעים שבולטים החוצה, רק שזה הספציפי גדול במיוחד. מיניבוס לוקח אותנו למלון ואני מגלה שאני בקומה ה-10, עם מזגן ושירותים צמודים (ואמבטיה!), עם נוף מדהים למפרץ. איזה פראיירים אלה שישנים בסירה… אחרי ארוחת הערב אני יוצא לחפש אינטרנט קפה, כי יש לי כבר יותר מדי להקליד וכל יום שאני דוחה את זה עולה לי בעוד שעה של הקלדה אח”כ. אני מוצא אינטרנט קפה, מתיישב ומתחיל להקליד. גם כאן אין עברית על המחשב בכלל, ואני מקליד בשיא האיטיות כי אני עושה את זה דרך האתר שגילעם הכיר לי. אחרי זמן שיא של 5 שעות וחצי (!!!), שמתוכן שעה וחצי אני עונה על מיילים ומצ’טט, הם סוגרים את המקום ואני נאלץ להפסיק (ככתוב בעדכון הקודם: “נהיה לי קצת ארוך, אז אני אעצור פה ואמשיך פעם אחרת.”). בשתיים בלילה אני הולך לישון… למחרת (12/6) אני חוזר לסירה אחרת. זה בכלל מוזר כל העניין הזה. כל אחד מזמין את הסיור במקום אחר ומשלם מחיר אחר (אותי גנבו באיזה שני דולר. אני חוזר למלון הזה היום בלילה והם ישלמו על זה.), ובסוף כולם יוצאים מאותו נמל, על 7 סירות, כל הזמן אנשים עוברים מסירה אחת לשנייה ובסוף עדיין כולם מקבלים את מה שהם שילמו עליו וגם חוזרים למלון… בסירה אני פוגש כמה בריטים סבבה. אנחנו מעבירים את חצי היום ביחד. באמצע הדרך חזרה לנמל, הסירה עוצרת ואנחנו קופצים למים מהסיפון העליון של הסירה (בערך 10 מטר). ממש כיף! בין לבין, אני שומע מכמה מהחבר’ה שלפני כמה ימים אחת הסירות האלה טבעה, ואדם אחד נהרג. הכל נראה פה מאד חובבני, אפילו יותר מבארץ. הם רוצים מינימום השקעה ומקסימום כסף מהתיירים. לא יפתיע אותי אם הסירה הזו דפוקה לגמרי. לקראת סוף השיט, צוות הספינה מכבה את המאווררים, ונהיה ממש חם. אני מבקש מאחד מהם להדליק אותם, והוא עושה לי “לא” עם הראש. כוס אמכ, שילמתי כסף, אני רוצה את המאוורר שלי (שאגב, עבד עד לפני חצי שעה). אני ממשיך לבקש ממנו, והפעם הוא מתעלם ממני לגמרי. על זה בדיוק דיברתי כשאמרתי ששמעתי חרא של דברים על המקומיים. האדיוט הזה כל כך עצבן אותי, שבבת אחת הוא הצליח להרוס לי את כל הכיף מהטיול. בנמל אנחנו שוב מתפצלים לכמה מיניבוסים, ונוסעים חזרה לעיר. אני מגיע למלון, ועדיין הבטן שלי מלאה מהחרא שאכלתי מהמניאק הקטן בסירה. אם זה איך שכולם מתנהגים פה, אני יותר מאשמח למצוא מדינה אחרת להוציא בה את הכסף שלי, ובכלל לא משנה כמה אתרי המלחמה מעניינים אותי. אני לא אוכל חרא מאף אחד, ובוודאי לא ממישהו שאני עוד משלם לו. אני מדבר עם כמה אנשים באינטרנט וכולם אומרים לי שככה זה בצפון, ושבדרום כולם יותר טובים. אני משתכנע לתת למדינה הזו עוד הזדמנות. מצד שני, אני מדבר עם קובי והוא מספר לי שכמה חברים רוצים לקפוץ לסופ”ש לברצלונה. זה יהיה שחזור של נסיעה מדהימה שעשינו לפני 3 שנים. אבל, זה אמור לקרות ב-22/6, מה שאומר שאם אני שוקל לבוא, אני אצטרך לקצר את הטיול שלי בשבועיים. אני אוכל, עם זאת, גם לבקר את עומר, חבר שלי שגר בברצלונה, ואת מאיה, מישהי מהיחידה שלי שגרה במדריד עד תחילת יולי. אוף. יותר מידי דברים לחשוב עליהם. אני יוצא להסתובב בעיר. גם כדי לראות קצת וגם כדי לעשות קצת קניות. אני רואה את השעון שאיבדתי לפני הנסיעה, אבל הוא עולה יותר מדי. חבל - אני ממש ממש אוהב אותו. אני חוזר למלון, אוכל א. ערב והולך לישון. נראה לי שאכלתי משהו לא טוב היום. 13/6. בבוקר אני קם ומזמין כרטיס טיסה להואה לצהריים. חוזר לחדר (אני לא מרגיש הכי טוב ולא בא לי להסתובב בעיר שעתיים) ומתארגן לטיסה. כשאני יורד לסגור חשבון עם הקבלה, הוא רוצה $10 על המונית לשדה התעופה. אני מספר לו שכולם שילמו על הסיור להא-לונג שני דולר פחות ממני, ולכן אני אשלם לו רק $9 על המונית. הוא לא מתווכח… אני מגיע לשדה, עושה צ’ק אין ואוכל צהריים. זו מסעדה בשדה התעופה, ועדיין יש לי ג’וקים על השולחן. מעניין. אח”כ אני קופץ להתחיל להקליד את העדכון הזה. עלייה למטוס מתחילה בשתיים עשרה וחצי. אין מצב שהם עומדים בזמן - אז אני לא נלחץ ומגיע רק ב-12:45. מסתבר שכולם עלו כבר למטוס ואני האחרון :-) מרפי או לא? בשדה בהואה יש פרסומת למלון חדש ב-$18 ללילה, כולל שירותים, מזגן, טלוויזיה, אינטרנט חופשי ובופה ארוחת בוקר. אחרי ההרגשה הרעה שהיתה לי בהאנוי, אני מחליט לפנק את עצמי ולהירגע במלון שעולה פי 2 ממה שמטיילים אחרים משלמים, העיקר להירגע. באוטובוס למלון אני פוגש אמריקאי בשם מייק, שנוסע לאותו מלון. הוא בן 50+, מסאן-פרנסיסקו. נו, לשם אני בטוח אגיע עוד כמה פעמים… אנחנו מגיעים למלון ואני מוביל משא ומתן על המחירים. אנחנו מקבלים (כל אחד) חדר משודרג ב-$20 במקום $23, בקומה הכי גבוהה של המלון, עם נוף לכל האיזור. הסגל של המלון נחמד בצורה שלא תיאמן ונותן לנו שירות מדהים. הלוואי שכל מי שעובד בתיירות יתנהג כמוהם. אחרי התארגנות, אנחנו לוקחים מצלמות ויוצאים להסתובב בעיר. העיר מאד נחמדה, אנחנו מצלמים הרבה ואני מלמד את מייק כמה טיפים על צילום. אנחנו נכנסים לעיר העתיקה, ומגן השמש של העדשה של המצלמה שלי נופל על הרצפה ומייד נדרס ע”י טוסטוס חולף. נו, לא נורא. לפחות אני בבנגקוק לפני סוף הטיול, אני אקנה חדש. בערב, בדרך חזרה למלון, אנחנו עוצרים בבאר שנקרא DMZ, לכמה בירות. יש שם שולחן סנוקר והוא לא עולה כסף, אז אנחנו משחקים קצת. כל מיני אנשים אחרים מתחילים להגיע ומתחיל טורניר. מייק ואני נגד שני ניו זילנדים. אנחנו מנצחים בשנייה האחרונה :-) במשחק אחרי זה אנחנו מפסידים, ואחרי קצת אוכל ועוד כמה בירות (Happy Hour) אנחנו חוזרים למלון. אני שיכור כהלכה. אין ספק: פה טוב יותר מאשר בהאנוי. 14/6. היום אני בסיור של יום שלם לאיזורי המלחמה ליד ה-DMZ. ה-DMZ (שזה, למי שלא מכיר, De-Militarized Zone - האיזור המפורז) הוא האיזור שהפריד בין צפון וייטנאם ודרומה במהלך המלחמה. הסיור מתחיל בקה-סאן, בסיס אמריקאי גדול מימי המלחמה. היום יש שם כמה מסוקים ואמל”ח בתצוגה, והכי מעניין: הזווית הוייטנאמית על המלחמה: “כוחות ההתנגדות מביסים את האמריקאים”. את זה אף פעם לא ראיתי, ואני שמח על ההזדמנות לראות את העמדה של הצד השני. רוכל ניגש אלינו ומציע לנו כל מיני פסולת מתכת שהוא מצא בשטח בעזרת מגלה מוקשים. יש שם עיטורים, מדליות, קצת תחמושת ישנה וכמה דיסקיות של אמריקאים. פתאום אני חושב שזה יכול להיות נחמד מאד אם אני אקנה כמה דיסקיות כאלה ואז אמצא את המשפחות של החיילים ואשלח להם את זה. אבל המנייאק הקטן רוצה 8 דולר על כל דיסקית, והרעיון שלי עובר מן העולם. אחרי קה סאן אנחנו עוצרים על הגשר שמעל הנהר שהיווה את הבסיס ל-DMZ. יש שם אנדרטה נחמדה. ואז מגיעה האטרקציה האמיתית: מנהרות וינג-מוק. המנהרות שבהם האוכלוסיה המקומית נהגה להסתתר כשהאמריקאים נהגו להפציץ את האיזור. זה היה אחד הדברים המדהימים ביותר שראיתי בחיי. ממש כמו בכל הסרטים, אבל הדבר האמיתי. זה גם מאד הזכיר לי סצנות מסויימות מתוך סדרת סרטי “שליחות קטלנית”. מדהים. ללא ספק. ארוחת הצהריים שאכלנו היתה על הפנים, והבטן שלי גם ככה לא רגועה כמה ימים. נראה שזה ימשיך עוד קצת. אני חוזר להואה. נגמר לי הכסף, אז אני קופץ לכספומט. דולר אחד שווה 16,000 דונג. אז בנונ-שלאנטיות אני מושך מיליון דונג מהכספומט. היי, אני מיליונר! כולה 62 דולר, אבל מיליונר! אני צורב לי את כל התמונות מהשבוע האחרון והולך לחפש את מייק ב-DMZ - הוא השאיר לי פתק שהוא יהיה שם. אני לא מוצא אותו, אבל במקום זה אני מוצא שני ספרדים (!) ממדריד (!!) צופים במשחק של ספרד (!!!). ברור שאני שוכח ממייק באותו הרגע. שום דבר לא מתחרה בסיטואציה הזו. אנחנו יושבים ביחד, נהיים חברים הכי טובים תוך 10 דקות ורואים את המשחק. הרבה בירה מלווה את המשחק, כמובן. עכשיו יש לי עוד הזמנה פתוחה למדריד, העיר שגם ככה אני הכי אוהב בעולם (אחרי תל-אביב, כמובן). אנחנו סוגרים את הערב, נפרדים ואני חוזר למלון. מחר יש לי אוטובוס להוי-אן. 15/6. מאיזושהי סיבה לא ברורה, התעוררתי בשש בבוקר ולא הצלחתי לחזור לישון. בצר לי, אני פונה ל-HBO ורואה סרט עד שמונה. אני יוצא להסתובב קצת בעיר אבל מרגיש לא כל-כך טוב (הבטן). אז אני חוזר למלון. אני שואל את הפקידה אם הכביסה שנתתי כבר חזרה, והיא אומרת שהיא תבדוק. אני עולה לחדר ורץ לשירותים. פתאום הטלפון מצלצל - זו בטח הפקידה מלמטה. שיט. (תרתי משמע). אה, בעצם לא. למה? כי יש מכשיר טלפון במקלחת, ממש ליד מושב האסלה :-) אח, איזה פינוק. גילעם וסגלוב, ישר חשבתי על איך שניכם תדעו להעריך את זה. בעצם, גם אתה, ברזי :-) אני מתקלח והולך לישון עד הצהריים. האוטובוס שלי עוזב באחת וחצי אז אני מנצל את הזמן לעשות שיחות טלפון. יש לי Skype Out, שזה אומר שאני יכול להתקשר דרך הסקייפ לטלפונים רגילים, וזה המחיר הכי זול בעולם. אני מתקשר לכמה חברים שהתחתנו בשבוע האחרון (מזל טוב כהן [לא ענה], מזל טוב אוליצקי!), למשפחה ולעוד כמה חברים. האוטובוס מגיע ובדיוק כשאני עולה עליו, אני רואה איך מזג האויר הנהדר שהיה עד עכשיו מתחלף למעונן והרוח מתחילה לנשוב. אין מה לומר - אני עוזב בזמן. הנסיעה היא 4 שעות והנופים מדהימים. אולי וייטנאם לא כזו רעה אחרי הכל. אנחנו עוברים מפרץ יפהפה ואחריו מנהרה מטורפת - משהו כמו 8 קילומטר בתוך ההרים. כשאנחנו מגיעים להוי אן, האוטובוס עוצר ליד מלון. אני רואה שהמלון הזה הוא סבבה (ויש לו גם בריכה…) ואני מחליט לקחת אותו. אני יוצא להסתובב קצת ולבדוק מחירים של כל מיני דברים. זה מקום מצויין לשני דברים: בגדים (בעיקר חליפות) ומתנות. יש בעיר הזו למעלה מ-200 חייטים שישמחו לתפור לכם איזה בגד שתרצו. אני מסתובב בשווקים וכל הזמן מציקים לי עם הצעות למונית או ריקשה או דברים אחרים. אין לי כח לזה, בחיי. וגם המחירים: אוטומטית הם מעלים מחירים, ואני צריך להתמקח. אני חושב שממש נגמר לי מהמזרח. זה, יחד עם העובדה שבשבוע האחרון אני מטייל רק לבד, בתוספת העובדה שאני לא מרגיש טוב כבר כמה ימים, שהסיפורים אומרים שבקמבודיה יותר נורא והכי גרוע: קובי הדליק אותי על הרעיון של הנסיעה לספרד. אם יש מקום אחד שבו אני בטוח שאני אהנה הרבה יותר מאשר כאן, זה בספרד. אני מתחיל להרהר באפשרות לקצר את הטיול. חוץ מזה, אני מקבל מיילים מכל מיני אנשים המיחידה שלי ששמעו שמועה שאני כבר בארץ (?!?). היחידה שלי זכתה בפרס בטחון ישראל (שוב…) והפרוייקט שפיקדתי עליו לפני שנה תפס חלק גדול וחשוב בזה. אז כולם רוצים לדעת אם אני מגיע לטקס בבית הנשיא בירושלים. זה יהיה הטקס השלישי שלי שם מאז שאני ביחידה… אז גם את זה אני רוצה לעשות. אוף. כמה סיבות לעוף מפה… בערב אני עושה טעות ואוכל אורז מטוגן. מהר מאד הבטן שלי נוקמת. אני גם מתעורר באמצע הלילה עם כאבי תופת. טוב. נשבר לי. 18/6. אני קם בשמונה. אני יורד לקבלה ומזמין טיסה לסאייגון עוד היום, בשש בערב. אני מוותר על נה-טראנג. אני יוצא להסתובב בעיר ועושה קצת שופינג. בחזרה במלון, שוב אני לא מרגיש טוב. אני הולך לאינטרנט קפה שיש בו סקייפ ומתקשר לאלעל בבנגקוק. יש מקום על הטיסה לארץ ב-21/6. אני מתקשר לקובי, ואומר לו שאני בא לספרד. הוא אומר לי שהוא יבדוק את העניין ויודיע לי עוד היום. הכרטיס שלי באלעל כולל שינוי ראשון חינם. בגלל שהיום יום שישי ומחר הם סגורים, אני מחליט לשנות את התאריך בלי לחכות לתשובה מקובי. אם זה יסתדר, הרווחתי. אם לא, אני אשלם $50 ואחזיר את התאריך ל-5/7. שווה לי להמר. בינתיים אני חוזר למלון והולך להירגע קצת בבריכה. ממש לפני שאני עוזב לשדה התעופה, אני מתקשר שוב לקובי והוא אומר שנראה שזה יסתדר. מעולה. במלון אני מנסה לברר אם יש טיסה לבנגקוק מסאייגון, עוד היום. אני מוותר על קמבודיה בלי לחשוב פעמיים. הפקידה אומרת לי שיש רק מחר. טוב, אני אגיע לשם ואחפש כרטיס בשדה התעופה. כשאני מגיע לשדה התעופה, אני פוגש שם שני זוגות הולנדים שהיו איתי במלון. אנחנו מתחילים לדבר ואז, לתדהמתי, אני מגלה שהם היו על הסירה שטבעה בהא-לונג ביי יומיים לפני שאני הייתי שם. הם איבדו מלא דברים, אבל לא את מצלמת הוידאו שלהם שמראה את המצב הרעוע של הספינה. לא היו סירות הצלה, הצוות שתה בירה כל היום, לא התעורר בכלל בשתיים בלילה כשהסירה התחילה לשקוע, ודאגו רק לעצמם ולא לנוסעים. האדם שנהרג היה תייר לבנוני, שצוות הסירה פשוט לא העיר כשהחליטו לנטוש את הספינה. פשוט שערורייתי. וכאילו שזה לא מספיק, מסתבר שהמשטרה ניסתה להחריש את הכל ואשכרה ביקשה מההולנדים למסור הצהרת שקר על מה שקרה בסירה. לא יאמן. וזה יכול היה לקרות לי. הטיסה היתה חלקה. זה היה בואינג 777, והיה שם את אחד הדברים הכי מגניבים שהיו לי אי פעם בטיסה: בחרטום המטוס יש מצלמת וידאו ועל המסכים הקרינו את כל ההמראה והנחיתה. זה היה ממש יפה, בעיקר הנחיתה בלילה. נחתתי בסאיגון. לוייטנאם אייר יש טיסה רק מחר. לא רוצה מחר, רוצה היום. אני לא מוצא דוכן של אייר אסיה, אבל כן של ת’אי אייר. יש להם טיסה לבנגקוק שיוצאת בעוד שעה בדיוק!!! מחלקת תיירים זה $227 ומחלקת עסקים זה $240. מה נסגר איתם?!? ישר אני קונה כרטיס למחלקת עסקים. הטיסה הזו ממש יקרה, גם בתיירים, אבל בחיים אני לא אמצא הזדמנות נוספת לטוס בביזנס עבור $240… כשאני בא לעשות את הצ’ק אין, הדיילת החצופה אומרת לי שלא יהיה לי אוכל בטיסה, כי הגעתי מאוחר. מה ? ! ? ! לא יכולתם להגיד לי את זה לפני? שילמתי כסף על מחלקת עסקים, ואני רוצה תמורה! אני מתחיל לעשות סצנה, אבל די מהר אני מבין שזה לא יעזור. היא אומרת לי שאני יכול לאכול בלאונג’, לפני העליה למטוס. יאללה, נו, שיהיה. אני עובר ביקורת דרכונים ונכנס ללאונג’. זו הפעם הראשונה בחיים שלי שאני בלאונג’ של ביזנס. זה פשוט לא יאמן מה שהולך שם. אוכל חופשי, שתייה חופשית, באר חופשי… אינטרנט חופשי… אני מכין לעצמי סנדביץ’ ומוזג לי כוס קוואנטרו - ליקר שאני אוהב במיוחד. מערכת הכריזה מודיעה שהעלייה למטוס התחילה, אבל זה לא מעניין אותי - אני אוכל עכשיו. אני מסיים את האוכל, שולח מייל זריז לחבר שנמצא בבנגקוק ועולה למטוס. איך שאני מתיישב, לפני הכל, אני מקבל כוס שמפנייה. התחלה טובה. אני יושב ליד איש עסקים שוויצרי. רבאכ, אפילו כשאני בביזנס לא יכולים לשים לידי איזו בחורה נחמדה? איזה מין עולם זה? השוויצרי מתגלה דווקא כאיש מאד נחמד, ויותר מזה: יש לו טיסת המשך לציריך והוא יאכל שם, אז הוא מוותר על ארוחת הערב ואני מקבל אותה. נה נה נה נה נה, ת’אי אייר! הטיסה עוברת חלק, כל הזמן ממלאים לי את הכוס ביין, ולקחתי לי גם קצת וויסקי. מה יש לומר? המראתי פיכח, נחתתי שיכור :-) (טוב, לא באמת שיכור אבל בדרך.) אני לוקח מונית לעיר ומוצא מלון. איזה יום ארוך, אבל עמדתי בזה: אני בבנגקוק! 19/6. אני הולך לקשר הישראלי. אני חייב כבר לגמור להקליד את הזוועה הזו. ואתם עוד מקטרים על הזמן שלוקח לכם לקרוא את זה! באמצע הכתיבה פתאום מגיעות לילך ונטע, מה-Gibbon Experience. איזה עולם קטן. אנחנו סוגרים להיפגש עוד שעתיים ונלך לעשות קצת קניות בשוק הסופ”ש. ז ה ו. עד כאן. נראה שזה העדכון הלפני אחרון. אם יהיה ביקוש, אני אעדכן גם מספרד. ענבר" />
<link rel="canonical" href="http://localhost:4000/travel/asiatrip/2006/06/17/%D7%A2%D7%93%D7%9B%D7%95%D7%9F-18.html" />
<meta property="og:url" content="http://localhost:4000/travel/asiatrip/2006/06/17/%D7%A2%D7%93%D7%9B%D7%95%D7%9F-18.html" />
<meta property="og:site_name" content="Mostly Armless" />
<meta property="og:type" content="article" />
<meta property="article:published_time" content="2006-06-17T07:33:45+03:00" />
<script type="application/ld+json">
{"headline":"טיול באסיה - עדכון 18","dateModified":"2006-06-17T07:33:45+03:00","datePublished":"2006-06-17T07:33:45+03:00","mainEntityOfPage":{"@type":"WebPage","@id":"http://localhost:4000/travel/asiatrip/2006/06/17/%D7%A2%D7%93%D7%9B%D7%95%D7%9F-18.html"},"description":"אני בשדה התעופה של האנוי, מחכה לטיסה להואה, אז יש לי זמן להמשיך את העדכון. זה קצת יקר פה, אבל ניחא. אני גם כנראה לא אסיים את הכל כאן ואמשיך אח”כ. סיימתי את העדכון הקודם בזה שהגענו לבנגקוק, ככתוב: “הגענו ב-23:00 למלון. במהלך יום אחד עברנו כמעט כל סוג של תחבורה שידוע לאדם (כבל, רגל, טנדר, סירה, מונית, אוטובוס, טוקטוק, מטוס) ועברנו 2 מדינות. היה מגניב.” אחרי שמצאנו חדר במלון, יצאנו לאכול משהו ולשתות. אני לא רציתי לבזבז הרבה זמן בבנגקוק, ות’כלס קיוויתי שאוכל לטוס משם כבר למחרת. אז כשסטיב ומייק ישבו לשתות, אני קפצתי לקשר הישראלי לבדוק פרטים באינטרנט על טיסות. לא היה כלום למחרת, אז חזרתי לבאר. בינתיים כבר הצטרפו אליהם ישראלי אחד ודונה - אמריקאית שעובדת שם. לא עניין אותי להישאר שם, אז חזרתי למלון והלכתי לישון. מחר יש לי הרבה מה לעשות. קבעתי עם מייק, שגם מחפש טיסות, שבשמונה בבוקר נלך לקשר הישראלי, כי חוץ מאינטרנט יש שם גם משרד נסיעות. 9/6. אני קם בשבע וחצי ומתחיל לארגן את הדברים שלי. יש לי כמה דברים שאני רוצה לשלוח לארץ (זוכרים את ה-6 קילו שרציתי לשלוח בלאוס?) ועוד כמה שאני רוצה להשאיר בבנגקוק. 07:50 ופתאום יש דפיקה בדלת. מייק. מבט אחד עליו ואני רואה שהוא לא ישן כל הלילה. “לא ישנת בכלל?”, אני שואל. “לא, סטיב לקח מישהי לחדר ולא היה לי לאן לחזור.” הוא עונה. לא רק זה, אלא שהוא פגש מישהי, והיא רצתה לבוא איתו לחדר, רק שלא היה לו חדר. מתסכל קמעה, יש לומר. הממ. סטיב לוקח מישהי לחדר, למייק אין איפה לישון והוא בא אלי לחדר. יש לי דז’ה-וו. זה בדיוק מה שקרה ב-Pakbeng! אני מזהה פה תבנית מסויימת… מייק נשכב על המיטה ואני גומר לארגן את הדברים. בינתיים הוא ישן, אז אני מחליט לתת לו לישון, ללכת לבד לקשר הישראלי ולברר גם בשבילו. אני מסיים את כל ענייני תוך שעה וחצי, ויש לי טיסה למחרת - 10/6, יום ההולדת שלי. הטיסה שלי היא באייר אסיה, זולה ב-30% מהמחיר של הקשר הישראלי. עוד טיפ מוצלח מקובי. אני חוזר למלון ומייק מתעורר. יש לו האנג אובר מטורף. למזלו, יצאתי פעם עם רופאה, והיא לימדה אותי איך הכי טוב להתמודד עם זה (נטלי, את מלכה!). אז אני סוחב אותו בכח לארוחת בוקר בריאה בסאבווי (תאמינו לי, זה הכי בריא שיש בקאו-סאן…) ומכריח אותו לשתות שני גטורייד ועוד מיץ תפוזים… כשאנחנו יוצאים לרחוב, אנחנו פוגשים את סטיב, ממש במקרה. מייק מספר לו על אתמול בלילה, וסטיב דווקא די משועשע מכל העניין. אנחנו הולכים כולנו לקשר הישראלי לחפש למייק טיסה לקראבי - אחד המקומות הפופולריים בתאילנד. כשאנחנו לא מוצאים כלום, מייק מחליט שהכי טוב יהיה לו לנסוע לשדה ולקנות כרטיס שם. אז אנחנו נפרדים ממנו, והוא נוסע. היינו 5, נשארנו 2. כמעט כמו בשיר של שלמה ארצי. סטיב ואני מנשנשים ארוחת צהריים זריזה ונוסעים לפנטיפ פלאזה. אני מחפש את המתאם והעדשה למצלמה שלי (כמו של סטיב) והוא מחפש אביזרים לאייפוד שלו. הוא מצא מה שהוא חיפש, אני לא. מצד שני, מצאתי כמה דברים אחרים שאני צריך לבדוק כמה הם באמת עולים. המקום הזה הוא נוראי… אנחנו הולכים ברגל ל-MBK, כדי לראות את X-Men III: The Last Stand. מגדלנה ואני רצינו לראות את זה ביחד, אבל זה יצא רק כמה ימים אחרי שהיא חזרה לגרמניה. בדרך, אני מגלה שאני לא מוצא את הכובע שלי. קניתי אותו בקוסמוי והא ליווה אותי כל הטיול. נו, שואיין. נראה לי ששכחתי אותו בסאבווי. אני נפרד ממנו בטקס מרגש (סתאאם). כשאנחנו מגיעים ל-MBK, אנחנו מסתובבים קצת בקניון, כי יש עוד זמן עד הסרט. הסרט, למרבה האכזבה, היה די מעאפן. לא נורא, האפקטים היו טובים ורבקה רומיין תמיד עושה לי טוב על הלב. כשאנחנו מגיעים למלון, אנחנו קובעים להיפגש לארוחת ערב. היי, הכובע שלי פה! לא איבדתי אותו! יופי. אני נכנס למקלחת, ומנסה לגלח את הראש שוב, רק שהפעם זה אחרי יותר משבוע שלא גילחתי אותו, וסכין הגילוח החדש שקניתי (ג’ילט מאך 3) לא ממש מתאים. אז אני מבזבז שעה שלמה עד שבסוף אני מצליח, אבל לפחות הפעם זה עם סכין על רמה, ואני לא נחתך בכלל. [הייתי צריך לעלות לטיסה. עכשיו אני בהוי-אן, אבל עוד נגיע לזה]. כשאני חוזר לחדר, יש לי פתק על הדלת מסטיב. הוא הלך לאחד הפאבים לראות כדורגל. אני מחפש אותו שם, וכשאני לא מוצא אותו, אני קופץ לאכול ארוחת ערב, ואח”כ מנסה שוב. הפעם אני מוצא אותו, עם הבחורה שבגללה לא היה למייק איפה לישון. קצת מפחידה, יש לומר. הולנדית, עוסקת באיגרוף תאילנדי ובאופן כללי לא מישהי שהייתי רוצה להרגיז. אני מצטרף אליהם. המשחק לא באמת מעניין אותי, ואני סתם מחכה עד שהוא ייגמר. בחצות יתחלף התאריך ויש לי יום הולדת, אבל כבר עכשיו נראה כאילו לא תהיינה חגיגות מיוחדות - אני אמנע מעצמי את הבזיון ואעדיף לחגוג בארץ, עם כל החברים. אחרי חצי שעה סטיב אומר לי שהוא עייף והוא פורש. הייתי בטוח שהוא לוקח את ההולנדית חזרה לחדר, אבל למרבה ההפתעה היא נשארה איתי. Spooky. היא לא באמת מעניינת ויותר מזה - היא אשכרה מפחידה אותי. אז אנחנו רק מרימים כוסית כשמתחלף התאריך, ואני בורח משם 5 דקות אח”כ. אני מת מעייפות והולך לישון. החלטתי שאני אחגוג בארץ, עוד חודש בדיוק - 10/7. מחר גם ככה אני רק נוחת בהאנוי ואני אהיה לבד. 10/6. היום יום הולדת, היום יום הולדת, היום יום הולדת לענבר. הוא יחגוג בעוד חודש, אפשר לחזל”ש. בשמונה בבוקר יש לי מונית לשדה”ת. הטיסה עוד הרבה זמן, אבל למלך תאילנד מלאו 60 שנה לשלטון, כל מונרכיות העולם באות לבקר והפחידו את כולם מפקקים. אבל ברור שאני הטמבל היחיד שער בשבת בשמונה בבוקר. אני מגיע לשדה בכלום זמן, והצ’ק אין לטיסה שלי רק מתחיל בעוד שעה. אני קופץ לארוחת בוקר ב-Black Canyon Coffee, הרשת האהובה על מגדלנה (לא הכרתי את הרשת הזו קודם). יש שם מחשב שנראה כמו מחשב אינטרנט, אבל מסתבר שהוא לא. אז אני מחבר את נגן ה-MP3 שלי אליו ועושה קצת סדר בתמונות. אני לא חושב שמותר לי לעשות את זה, אבל או שלאף אחד לא אכפת, או שאין להם מושג מה אני עושה. מקסימום יצעקו עלי ואני אשחק את התייר הטמבל. אחרי הצ’ק אין אני מסתובב קצת בשדה (משעמם. כבר אמרתי את זה פעם.) ואז מגיע לשער העלייה למטוס. אני יושב לי על השטיח מול החלון, ומסתכל החוצה. פתאום ניגש אלי אחד מדיילי הקרקע ושואל אותי אם אני טס להאנוי. אני אומר שכן, והוא מסתובב וחוזר לעמדה שלו. מוזר. אבל זו רק ההתחלה… [התפתחות מפתיעה: עכשיו אני כבר בבנגקוק. הפרטים בהמשך.] אחרי 10 דקות הוא מכריז על תחילת עלייה למטוס. 10 שניות אחרי שהוא מכריז על תחילת העלייה למטוס, הוא מגיע אלי, ומבקש ממני לעלות למטוס, וכל זאת כשכולם עדיין עומדים בתור. אני שואל אותו למה, והוא אומר לי שהנכים נכנסים ראשונים. אני מסביר לו שאולי אני נכה, אבל אני יכול לעמוד בתור כמו כולם, אבל זה לא משכנע אותו. וואלה. שיהנה. חשבתי שהרווחתי מזה שנכנסתי ראשון. זו טיסה של אייר אסיה, ואין בה מקומות מסומנים. מי שעולה למטוס יושב איפה שבא לו, ולכן כולם רצו לעלות למטוס כמה שיותר מוקדם. אותי מושיבים בשורה השנייה. לא רע בכלל. אבל רק אז מתחוורת לי המשמעות של מה שדייל הקרקע עשה: בזה שהוא סימן אותי כנכה מול כולם, הוא גרם לזה שאף אחד לא רוצה לשבת לידי. עשרות אנשים נכנסים למטוס, אני נמצא בשורה השנייה, מתחת לאף שלהם, אבל כולם מסתכלים עלי וממשיכים הלאה, למרות שהם היו מתים לשבת בשורה שלי. רק בסוף, כשכבר באמת אין ברירה, מתיישבים לידי. קצת מעליב. קר לי, ואני נזכר שלא לקחתי איתי את החולצה הארוכה. הממ, אני זוכר שנתתי אותה לכביסה, אבל אני לא זוכר שהיא חזרה. כמו מהכובע, גם ממנה אני נפרד, אבל עכשיו יש לי בעיה יותר בוערת: קר לי. אני מבקש מהדיילת שמיכה, ואז אני מבין למה הטיסה של אייר אסיה כל-כך זולה: אפילו שמיכות אין להם. רבאכ. כהרגלי בקודש בטיסות בין-לאומיות, אני ישן כל הטיסה ומתעורר שניה לפני הנחיתה. אני יוצא בין הראשונים (כי ישבתי בשורה השניה) ורץ לביקורת הדרכונים. כשאני מגיע, הפקיד שואל אותי איפה הטופס. פאק. תמיד מחלקים במטוס טופס הגירה, ובגלל שאני ישנתי, לא קיבלתי אחד ולא מילאתי אותו. אז שולחים אותי הצידה, לדלפק מילוי הטפסים. אני תולש דף אחד מראש הערימה, ממלא וחוזר לביקורת הדרכונים, אבל עכשיו כולם כבר הגיעו והתור ארוך. סססאמכ. אני מנצל את העמידה בתור כדי לחפש מערביים שאוכל לחלוק איתם את עלות המונית לעיר. אני קולט 2 בחורות אנגליות, שראיתי עוד בטרמינל בבנגקוק. מסתבר שהן כבר מילאו מונית עם עוד כמה. התור שלי מגיע, ושוב הפקידה שואלת אותי איפה הטופס. מה?! כרגע הבאתי לך! אה. יש שני עותקים, ואני תלשתי רק דף אחד מהערימה, מה שאומר שיש לי את המקור, אבל לא את ההעתק… (זה גם אומר שהבא אחרי קיבל שני דפים שלא מעתיקים מהראשון לשני…) היא נותנת לי טופס חדש, הפעם כפול, אני ממלא אותו וחוזר לתור. יש! סוף סוף הצלחתי. אני בוייטנאם. זה הזמן לספר שאני בעצם מאד מפחד מוייטנאם. כל הטיול שלי שמעתי סיפורים מכל מיני אנשים על וייטנאם וקמבודיה, ורוב הסיפורים היו רעים. חרא של אנשים, כל הזמן מנסים לגנוב ממך או לרמות אותך, חוטפים תיקים ברחוב, מחפשים לך בתיקים בחדר ועוד. בקיצור - אני לא ממש שמח להיות פה, ואני ממש לא סומך על אף אחד. אז כשאני לא מוצא מונית, אני מחליט שאני קודם כל אקרא שוב בספר על הדרכים להגיע לעיר. אני יוצא לאולם מקבלי הפנים. אני צריך להשתין, וזה יותר דחוף מהסעה לעיר, אז אני הולך לכיוון השירותים. בדרך, קופץ עלי איזה מקומי. הסצנה נראית ככה: [מ = מקומי, ע = ענבר] מ: You want bus? ע: I go to the bathroom now. Maybe later. מ: Okay, later. אני נכנס לשירותים. שני התיקים עלי. אני בכלל לא רואה מה אני עושה, אני נעמד מול המשתנה ומכוון לפי ההרגשה. פתאום מישהו נכנס. מ: When you go out, it’s on the right. ע: Excuse me! I’m busy now! מ: Ok, but the bus leaves in 5 minutes. Go out, turn right. ע: I’m pissing! Get out! מ: Ok. ע: Out! חצוף! אם הייתי רואה מה אני עושה, הייתי שוקל להסתובב לכיוונו בעודי משתין, כדי לתת לו קצת חומר למחשבה לקראת הפעם הבאה שהוא ינסה לעשות משהו דומה… אדיוט. כשאני יוצא מהשירותים, הוא עדיין מחכה לי. מ: האוטובוס יוצא. ע: מתי יוצא האוטובוס הבא? מ: עוד חצי שעה. ע: יופי. אני אקח אותו עוד חצי שעה. המקומי מתבאס, ואני יושב עם בקבוק מים ומתחיל לקרוא בספר. בינתיים, הטרמינל חצי ריק ואני קולט זוג אמא-בת מערביות. זה הולך ונהיה נפוץ, הסידור הזה של אמא-בת. אני שואל אותן אם הן מעוניינות לחלוק מונית לעיר. הן מסבירות לי שהן בטיול מוזמן וכבר יש להן מונית, אבל אני מוזמן להצטרך אליהן. מעולה! כריס (האמא) ואן (הבת) הן אוסטרליות. מטסמניה, ליתר דיוק. הן ממשיכות לצפון וייטנאם היום בערב, אז הן קופצות לעיר רק לכמה שעות. המונית כבר משולמת מראש, אז אנחנו מסכמים שאני אזמין אותן לקפה בתמורה להסעה. המונית מורידה אותנו במלון נחמד שהן בחרו, אז אני מחליט גם לקחת אותו. אני עולה לראות את החדר, ואז מצפה לי ההפתעה הגדולה של הטיול: יש לי בחדר אמבטיה! בשום מדינה עד עכשיו לא ראיתי אמבטיה. בכולן יש מקלחות. ברובן אין מים חמים. פה יש אמבטיה… איזה כיף להתרגש מהדברים הקטנים :-) כריס, אן ואני יוצאים להסתובב בעיר. אנחנו אוכלים לנו צהריים במסעדה נחמדה, ואח”כ שותים קפה על שפת האגם. הקפה עלי, כמובן. בנוסף, אני מגלה שעוד בניגוד לכל שאר המדינות באיזור, פה אפשר לשלם כמעט בכל מקום באשראי. נהדר. לקראת הערב אנחנו חוזרים למלון, ואז אני מגלה גם שיש לי אינטרנט חינם, ללא הגבלה. הבעיה היחידה היא שאין לי עברית. בכלל. ושוב תודה לגילעם על הקישור למקלדת העברית. אחרי שכריס ואן עוזבות, אני נשאר לבד. אני די עייף. ואין לי כח לחפש מקום לחגוג בו את יום ההולדת, אז אני דבק בהחלטה לחגוג אותו בעוד חודש. אני מזמין אצל בעל המלון סיור של יומיים במפרץ הא-לונג (כולם ממליצים על זה) ומשלם $28. אני מזמין השכמה למחר, ועולה לחדר לישון. 11/6. השעון המעורר שלי מצלצל. אני יודע שהזמנתי השכמה, אבל כמו שכבר אמרתי, אני לא סומך פה על אף אחד. אני מארגן לי תיק קטן ליומיים, ויורד בזמן למטה, לחכות להסעה. כמובן שלא השכימו אותי. כשאני יורד למטה, אני גם רואה למה: פקיד הקבלה ישן על השולחן. שבר שמירה, המניאק. בהסעה אני פוגש כמה חברה נחמדים שיהיו איתי ביומיים הקרובים. J.P ובראיין מקנדה ואדם ולואיז מאנגליה. ההסעה לוקחת אותנו למשרד הנסיעות, שם אנחנו מחכים לאוטובוס. בינתיים, עוברת ברחוב אישה זקנה שמוכרת מים, בגטים וגבינה מותכת (La Vache Qui Rit, למי שמכיר. עוד תולדה טובה של הכיבוש הצרפתי. מי אמר שכיבוש זה רע?). אפילו על זה אני צריך להתמקח. זה פשוט לא יאמן איך מנסים בכל דרך אפשרית להוציא ממני כסף. מילא אם זה בחנות. אבל זאת?!? אני לא ממש אוהב את זה. למען האמת, אני די שונא את זה. כשהאוטובוס מגיע, הוא לוקח אותנו להא לונג סיטי, העיר ממנה יצא השיט של יומיים במפרץ. ממש במקרה, אני מגלה שם משרד חלפנות כספים שמסכים להמיר לי את ה-Traveller’s Cheques ישר לדולרים ולא למטבע המקומי. מאד שימושי. אני לא יודע כמה זמן אהיה בוויטנאם, וכמעט תמיד אפשר לשלם בדולרים, אז אני מעדיף לא להמיר כסף ואז להיתקע איתו. השייט יוצא לדרך. בהתחלה לא רואים כלום (מזג האויר גם ככה סגריר ואין בכלל שמש. בשבוע שעבר היתה פה סופה, ככה שאין לי באמת מה להתלונן…) אני עולה לסיפון העליון, נשכב על כיסא נוח ונרדם עם המוזיקה שלי. אני מתעורר אחרי חצי שעה לנוף מדהים. צוקים בגבהים של עד 90 מטר פשוט בולטים להם מהים, כולם מכוסים צמחייה. זה ממש מזכיר את הנופים בסרט “החוף” עם די-קאפריו, רק שאין חופים. הכל צוקים ישר מהמים. בקיצור - מדהים. בארוחת הצהריים אני מזמין בקבוק יין ב-$15, לכבוד יום ההולדת שלי. היין מגעיל. בההה. זה מעצבן אותי. לקראת הערב, הנוסעים בסירה מתחלקים שאלה שישנים בסירה ואלה שיורדים לישון במלון על החוף. אותי לא שאלו כשהזמנתי את הטיול, ומסתבר שאני יורד לחוף (הוא יורד לחוף, יורד לחוף, מביט למרחק…). בהתחלה אני מקטר אבל מהר מאד אני מבין שכנראה לישון על סירה קטנה ומחניקה זה פחות טוב ממלון, מה גם שבטוח אין מה לעשות בסירה כל הערב… אלה שיורדים לחוף עוברים לסירה אחרת שלוקחת אותם לחוף. בסירה אני פוגש צלם אחד מניו זילנד, שבא עם אישתו והילדה. אנחנו מדברים קצת על צילום - זה נחמד לפגוש מישהו שאשכרה גם מבין מהחיים שלו. אנחנו מגיעים לאי שנקרא קאט בה. זה אחד מהסלעים שבולטים החוצה, רק שזה הספציפי גדול במיוחד. מיניבוס לוקח אותנו למלון ואני מגלה שאני בקומה ה-10, עם מזגן ושירותים צמודים (ואמבטיה!), עם נוף מדהים למפרץ. איזה פראיירים אלה שישנים בסירה… אחרי ארוחת הערב אני יוצא לחפש אינטרנט קפה, כי יש לי כבר יותר מדי להקליד וכל יום שאני דוחה את זה עולה לי בעוד שעה של הקלדה אח”כ. אני מוצא אינטרנט קפה, מתיישב ומתחיל להקליד. גם כאן אין עברית על המחשב בכלל, ואני מקליד בשיא האיטיות כי אני עושה את זה דרך האתר שגילעם הכיר לי. אחרי זמן שיא של 5 שעות וחצי (!!!), שמתוכן שעה וחצי אני עונה על מיילים ומצ’טט, הם סוגרים את המקום ואני נאלץ להפסיק (ככתוב בעדכון הקודם: “נהיה לי קצת ארוך, אז אני אעצור פה ואמשיך פעם אחרת.”). בשתיים בלילה אני הולך לישון… למחרת (12/6) אני חוזר לסירה אחרת. זה בכלל מוזר כל העניין הזה. כל אחד מזמין את הסיור במקום אחר ומשלם מחיר אחר (אותי גנבו באיזה שני דולר. אני חוזר למלון הזה היום בלילה והם ישלמו על זה.), ובסוף כולם יוצאים מאותו נמל, על 7 סירות, כל הזמן אנשים עוברים מסירה אחת לשנייה ובסוף עדיין כולם מקבלים את מה שהם שילמו עליו וגם חוזרים למלון… בסירה אני פוגש כמה בריטים סבבה. אנחנו מעבירים את חצי היום ביחד. באמצע הדרך חזרה לנמל, הסירה עוצרת ואנחנו קופצים למים מהסיפון העליון של הסירה (בערך 10 מטר). ממש כיף! בין לבין, אני שומע מכמה מהחבר’ה שלפני כמה ימים אחת הסירות האלה טבעה, ואדם אחד נהרג. הכל נראה פה מאד חובבני, אפילו יותר מבארץ. הם רוצים מינימום השקעה ומקסימום כסף מהתיירים. לא יפתיע אותי אם הסירה הזו דפוקה לגמרי. לקראת סוף השיט, צוות הספינה מכבה את המאווררים, ונהיה ממש חם. אני מבקש מאחד מהם להדליק אותם, והוא עושה לי “לא” עם הראש. כוס אמכ, שילמתי כסף, אני רוצה את המאוורר שלי (שאגב, עבד עד לפני חצי שעה). אני ממשיך לבקש ממנו, והפעם הוא מתעלם ממני לגמרי. על זה בדיוק דיברתי כשאמרתי ששמעתי חרא של דברים על המקומיים. האדיוט הזה כל כך עצבן אותי, שבבת אחת הוא הצליח להרוס לי את כל הכיף מהטיול. בנמל אנחנו שוב מתפצלים לכמה מיניבוסים, ונוסעים חזרה לעיר. אני מגיע למלון, ועדיין הבטן שלי מלאה מהחרא שאכלתי מהמניאק הקטן בסירה. אם זה איך שכולם מתנהגים פה, אני יותר מאשמח למצוא מדינה אחרת להוציא בה את הכסף שלי, ובכלל לא משנה כמה אתרי המלחמה מעניינים אותי. אני לא אוכל חרא מאף אחד, ובוודאי לא ממישהו שאני עוד משלם לו. אני מדבר עם כמה אנשים באינטרנט וכולם אומרים לי שככה זה בצפון, ושבדרום כולם יותר טובים. אני משתכנע לתת למדינה הזו עוד הזדמנות. מצד שני, אני מדבר עם קובי והוא מספר לי שכמה חברים רוצים לקפוץ לסופ”ש לברצלונה. זה יהיה שחזור של נסיעה מדהימה שעשינו לפני 3 שנים. אבל, זה אמור לקרות ב-22/6, מה שאומר שאם אני שוקל לבוא, אני אצטרך לקצר את הטיול שלי בשבועיים. אני אוכל, עם זאת, גם לבקר את עומר, חבר שלי שגר בברצלונה, ואת מאיה, מישהי מהיחידה שלי שגרה במדריד עד תחילת יולי. אוף. יותר מידי דברים לחשוב עליהם. אני יוצא להסתובב בעיר. גם כדי לראות קצת וגם כדי לעשות קצת קניות. אני רואה את השעון שאיבדתי לפני הנסיעה, אבל הוא עולה יותר מדי. חבל - אני ממש ממש אוהב אותו. אני חוזר למלון, אוכל א. ערב והולך לישון. נראה לי שאכלתי משהו לא טוב היום. 13/6. בבוקר אני קם ומזמין כרטיס טיסה להואה לצהריים. חוזר לחדר (אני לא מרגיש הכי טוב ולא בא לי להסתובב בעיר שעתיים) ומתארגן לטיסה. כשאני יורד לסגור חשבון עם הקבלה, הוא רוצה $10 על המונית לשדה התעופה. אני מספר לו שכולם שילמו על הסיור להא-לונג שני דולר פחות ממני, ולכן אני אשלם לו רק $9 על המונית. הוא לא מתווכח… אני מגיע לשדה, עושה צ’ק אין ואוכל צהריים. זו מסעדה בשדה התעופה, ועדיין יש לי ג’וקים על השולחן. מעניין. אח”כ אני קופץ להתחיל להקליד את העדכון הזה. עלייה למטוס מתחילה בשתיים עשרה וחצי. אין מצב שהם עומדים בזמן - אז אני לא נלחץ ומגיע רק ב-12:45. מסתבר שכולם עלו כבר למטוס ואני האחרון :-) מרפי או לא? בשדה בהואה יש פרסומת למלון חדש ב-$18 ללילה, כולל שירותים, מזגן, טלוויזיה, אינטרנט חופשי ובופה ארוחת בוקר. אחרי ההרגשה הרעה שהיתה לי בהאנוי, אני מחליט לפנק את עצמי ולהירגע במלון שעולה פי 2 ממה שמטיילים אחרים משלמים, העיקר להירגע. באוטובוס למלון אני פוגש אמריקאי בשם מייק, שנוסע לאותו מלון. הוא בן 50+, מסאן-פרנסיסקו. נו, לשם אני בטוח אגיע עוד כמה פעמים… אנחנו מגיעים למלון ואני מוביל משא ומתן על המחירים. אנחנו מקבלים (כל אחד) חדר משודרג ב-$20 במקום $23, בקומה הכי גבוהה של המלון, עם נוף לכל האיזור. הסגל של המלון נחמד בצורה שלא תיאמן ונותן לנו שירות מדהים. הלוואי שכל מי שעובד בתיירות יתנהג כמוהם. אחרי התארגנות, אנחנו לוקחים מצלמות ויוצאים להסתובב בעיר. העיר מאד נחמדה, אנחנו מצלמים הרבה ואני מלמד את מייק כמה טיפים על צילום. אנחנו נכנסים לעיר העתיקה, ומגן השמש של העדשה של המצלמה שלי נופל על הרצפה ומייד נדרס ע”י טוסטוס חולף. נו, לא נורא. לפחות אני בבנגקוק לפני סוף הטיול, אני אקנה חדש. בערב, בדרך חזרה למלון, אנחנו עוצרים בבאר שנקרא DMZ, לכמה בירות. יש שם שולחן סנוקר והוא לא עולה כסף, אז אנחנו משחקים קצת. כל מיני אנשים אחרים מתחילים להגיע ומתחיל טורניר. מייק ואני נגד שני ניו זילנדים. אנחנו מנצחים בשנייה האחרונה :-) במשחק אחרי זה אנחנו מפסידים, ואחרי קצת אוכל ועוד כמה בירות (Happy Hour) אנחנו חוזרים למלון. אני שיכור כהלכה. אין ספק: פה טוב יותר מאשר בהאנוי. 14/6. היום אני בסיור של יום שלם לאיזורי המלחמה ליד ה-DMZ. ה-DMZ (שזה, למי שלא מכיר, De-Militarized Zone - האיזור המפורז) הוא האיזור שהפריד בין צפון וייטנאם ודרומה במהלך המלחמה. הסיור מתחיל בקה-סאן, בסיס אמריקאי גדול מימי המלחמה. היום יש שם כמה מסוקים ואמל”ח בתצוגה, והכי מעניין: הזווית הוייטנאמית על המלחמה: “כוחות ההתנגדות מביסים את האמריקאים”. את זה אף פעם לא ראיתי, ואני שמח על ההזדמנות לראות את העמדה של הצד השני. רוכל ניגש אלינו ומציע לנו כל מיני פסולת מתכת שהוא מצא בשטח בעזרת מגלה מוקשים. יש שם עיטורים, מדליות, קצת תחמושת ישנה וכמה דיסקיות של אמריקאים. פתאום אני חושב שזה יכול להיות נחמד מאד אם אני אקנה כמה דיסקיות כאלה ואז אמצא את המשפחות של החיילים ואשלח להם את זה. אבל המנייאק הקטן רוצה 8 דולר על כל דיסקית, והרעיון שלי עובר מן העולם. אחרי קה סאן אנחנו עוצרים על הגשר שמעל הנהר שהיווה את הבסיס ל-DMZ. יש שם אנדרטה נחמדה. ואז מגיעה האטרקציה האמיתית: מנהרות וינג-מוק. המנהרות שבהם האוכלוסיה המקומית נהגה להסתתר כשהאמריקאים נהגו להפציץ את האיזור. זה היה אחד הדברים המדהימים ביותר שראיתי בחיי. ממש כמו בכל הסרטים, אבל הדבר האמיתי. זה גם מאד הזכיר לי סצנות מסויימות מתוך סדרת סרטי “שליחות קטלנית”. מדהים. ללא ספק. ארוחת הצהריים שאכלנו היתה על הפנים, והבטן שלי גם ככה לא רגועה כמה ימים. נראה שזה ימשיך עוד קצת. אני חוזר להואה. נגמר לי הכסף, אז אני קופץ לכספומט. דולר אחד שווה 16,000 דונג. אז בנונ-שלאנטיות אני מושך מיליון דונג מהכספומט. היי, אני מיליונר! כולה 62 דולר, אבל מיליונר! אני צורב לי את כל התמונות מהשבוע האחרון והולך לחפש את מייק ב-DMZ - הוא השאיר לי פתק שהוא יהיה שם. אני לא מוצא אותו, אבל במקום זה אני מוצא שני ספרדים (!) ממדריד (!!) צופים במשחק של ספרד (!!!). ברור שאני שוכח ממייק באותו הרגע. שום דבר לא מתחרה בסיטואציה הזו. אנחנו יושבים ביחד, נהיים חברים הכי טובים תוך 10 דקות ורואים את המשחק. הרבה בירה מלווה את המשחק, כמובן. עכשיו יש לי עוד הזמנה פתוחה למדריד, העיר שגם ככה אני הכי אוהב בעולם (אחרי תל-אביב, כמובן). אנחנו סוגרים את הערב, נפרדים ואני חוזר למלון. מחר יש לי אוטובוס להוי-אן. 15/6. מאיזושהי סיבה לא ברורה, התעוררתי בשש בבוקר ולא הצלחתי לחזור לישון. בצר לי, אני פונה ל-HBO ורואה סרט עד שמונה. אני יוצא להסתובב קצת בעיר אבל מרגיש לא כל-כך טוב (הבטן). אז אני חוזר למלון. אני שואל את הפקידה אם הכביסה שנתתי כבר חזרה, והיא אומרת שהיא תבדוק. אני עולה לחדר ורץ לשירותים. פתאום הטלפון מצלצל - זו בטח הפקידה מלמטה. שיט. (תרתי משמע). אה, בעצם לא. למה? כי יש מכשיר טלפון במקלחת, ממש ליד מושב האסלה :-) אח, איזה פינוק. גילעם וסגלוב, ישר חשבתי על איך שניכם תדעו להעריך את זה. בעצם, גם אתה, ברזי :-) אני מתקלח והולך לישון עד הצהריים. האוטובוס שלי עוזב באחת וחצי אז אני מנצל את הזמן לעשות שיחות טלפון. יש לי Skype Out, שזה אומר שאני יכול להתקשר דרך הסקייפ לטלפונים רגילים, וזה המחיר הכי זול בעולם. אני מתקשר לכמה חברים שהתחתנו בשבוע האחרון (מזל טוב כהן [לא ענה], מזל טוב אוליצקי!), למשפחה ולעוד כמה חברים. האוטובוס מגיע ובדיוק כשאני עולה עליו, אני רואה איך מזג האויר הנהדר שהיה עד עכשיו מתחלף למעונן והרוח מתחילה לנשוב. אין מה לומר - אני עוזב בזמן. הנסיעה היא 4 שעות והנופים מדהימים. אולי וייטנאם לא כזו רעה אחרי הכל. אנחנו עוברים מפרץ יפהפה ואחריו מנהרה מטורפת - משהו כמו 8 קילומטר בתוך ההרים. כשאנחנו מגיעים להוי אן, האוטובוס עוצר ליד מלון. אני רואה שהמלון הזה הוא סבבה (ויש לו גם בריכה…) ואני מחליט לקחת אותו. אני יוצא להסתובב קצת ולבדוק מחירים של כל מיני דברים. זה מקום מצויין לשני דברים: בגדים (בעיקר חליפות) ומתנות. יש בעיר הזו למעלה מ-200 חייטים שישמחו לתפור לכם איזה בגד שתרצו. אני מסתובב בשווקים וכל הזמן מציקים לי עם הצעות למונית או ריקשה או דברים אחרים. אין לי כח לזה, בחיי. וגם המחירים: אוטומטית הם מעלים מחירים, ואני צריך להתמקח. אני חושב שממש נגמר לי מהמזרח. זה, יחד עם העובדה שבשבוע האחרון אני מטייל רק לבד, בתוספת העובדה שאני לא מרגיש טוב כבר כמה ימים, שהסיפורים אומרים שבקמבודיה יותר נורא והכי גרוע: קובי הדליק אותי על הרעיון של הנסיעה לספרד. אם יש מקום אחד שבו אני בטוח שאני אהנה הרבה יותר מאשר כאן, זה בספרד. אני מתחיל להרהר באפשרות לקצר את הטיול. חוץ מזה, אני מקבל מיילים מכל מיני אנשים המיחידה שלי ששמעו שמועה שאני כבר בארץ (?!?). היחידה שלי זכתה בפרס בטחון ישראל (שוב…) והפרוייקט שפיקדתי עליו לפני שנה תפס חלק גדול וחשוב בזה. אז כולם רוצים לדעת אם אני מגיע לטקס בבית הנשיא בירושלים. זה יהיה הטקס השלישי שלי שם מאז שאני ביחידה… אז גם את זה אני רוצה לעשות. אוף. כמה סיבות לעוף מפה… בערב אני עושה טעות ואוכל אורז מטוגן. מהר מאד הבטן שלי נוקמת. אני גם מתעורר באמצע הלילה עם כאבי תופת. טוב. נשבר לי. 18/6. אני קם בשמונה. אני יורד לקבלה ומזמין טיסה לסאייגון עוד היום, בשש בערב. אני מוותר על נה-טראנג. אני יוצא להסתובב בעיר ועושה קצת שופינג. בחזרה במלון, שוב אני לא מרגיש טוב. אני הולך לאינטרנט קפה שיש בו סקייפ ומתקשר לאלעל בבנגקוק. יש מקום על הטיסה לארץ ב-21/6. אני מתקשר לקובי, ואומר לו שאני בא לספרד. הוא אומר לי שהוא יבדוק את העניין ויודיע לי עוד היום. הכרטיס שלי באלעל כולל שינוי ראשון חינם. בגלל שהיום יום שישי ומחר הם סגורים, אני מחליט לשנות את התאריך בלי לחכות לתשובה מקובי. אם זה יסתדר, הרווחתי. אם לא, אני אשלם $50 ואחזיר את התאריך ל-5/7. שווה לי להמר. בינתיים אני חוזר למלון והולך להירגע קצת בבריכה. ממש לפני שאני עוזב לשדה התעופה, אני מתקשר שוב לקובי והוא אומר שנראה שזה יסתדר. מעולה. במלון אני מנסה לברר אם יש טיסה לבנגקוק מסאייגון, עוד היום. אני מוותר על קמבודיה בלי לחשוב פעמיים. הפקידה אומרת לי שיש רק מחר. טוב, אני אגיע לשם ואחפש כרטיס בשדה התעופה. כשאני מגיע לשדה התעופה, אני פוגש שם שני זוגות הולנדים שהיו איתי במלון. אנחנו מתחילים לדבר ואז, לתדהמתי, אני מגלה שהם היו על הסירה שטבעה בהא-לונג ביי יומיים לפני שאני הייתי שם. הם איבדו מלא דברים, אבל לא את מצלמת הוידאו שלהם שמראה את המצב הרעוע של הספינה. לא היו סירות הצלה, הצוות שתה בירה כל היום, לא התעורר בכלל בשתיים בלילה כשהסירה התחילה לשקוע, ודאגו רק לעצמם ולא לנוסעים. האדם שנהרג היה תייר לבנוני, שצוות הסירה פשוט לא העיר כשהחליטו לנטוש את הספינה. פשוט שערורייתי. וכאילו שזה לא מספיק, מסתבר שהמשטרה ניסתה להחריש את הכל ואשכרה ביקשה מההולנדים למסור הצהרת שקר על מה שקרה בסירה. לא יאמן. וזה יכול היה לקרות לי. הטיסה היתה חלקה. זה היה בואינג 777, והיה שם את אחד הדברים הכי מגניבים שהיו לי אי פעם בטיסה: בחרטום המטוס יש מצלמת וידאו ועל המסכים הקרינו את כל ההמראה והנחיתה. זה היה ממש יפה, בעיקר הנחיתה בלילה. נחתתי בסאיגון. לוייטנאם אייר יש טיסה רק מחר. לא רוצה מחר, רוצה היום. אני לא מוצא דוכן של אייר אסיה, אבל כן של ת’אי אייר. יש להם טיסה לבנגקוק שיוצאת בעוד שעה בדיוק!!! מחלקת תיירים זה $227 ומחלקת עסקים זה $240. מה נסגר איתם?!? ישר אני קונה כרטיס למחלקת עסקים. הטיסה הזו ממש יקרה, גם בתיירים, אבל בחיים אני לא אמצא הזדמנות נוספת לטוס בביזנס עבור $240… כשאני בא לעשות את הצ’ק אין, הדיילת החצופה אומרת לי שלא יהיה לי אוכל בטיסה, כי הגעתי מאוחר. מה ? ! ? ! לא יכולתם להגיד לי את זה לפני? שילמתי כסף על מחלקת עסקים, ואני רוצה תמורה! אני מתחיל לעשות סצנה, אבל די מהר אני מבין שזה לא יעזור. היא אומרת לי שאני יכול לאכול בלאונג’, לפני העליה למטוס. יאללה, נו, שיהיה. אני עובר ביקורת דרכונים ונכנס ללאונג’. זו הפעם הראשונה בחיים שלי שאני בלאונג’ של ביזנס. זה פשוט לא יאמן מה שהולך שם. אוכל חופשי, שתייה חופשית, באר חופשי… אינטרנט חופשי… אני מכין לעצמי סנדביץ’ ומוזג לי כוס קוואנטרו - ליקר שאני אוהב במיוחד. מערכת הכריזה מודיעה שהעלייה למטוס התחילה, אבל זה לא מעניין אותי - אני אוכל עכשיו. אני מסיים את האוכל, שולח מייל זריז לחבר שנמצא בבנגקוק ועולה למטוס. איך שאני מתיישב, לפני הכל, אני מקבל כוס שמפנייה. התחלה טובה. אני יושב ליד איש עסקים שוויצרי. רבאכ, אפילו כשאני בביזנס לא יכולים לשים לידי איזו בחורה נחמדה? איזה מין עולם זה? השוויצרי מתגלה דווקא כאיש מאד נחמד, ויותר מזה: יש לו טיסת המשך לציריך והוא יאכל שם, אז הוא מוותר על ארוחת הערב ואני מקבל אותה. נה נה נה נה נה, ת’אי אייר! הטיסה עוברת חלק, כל הזמן ממלאים לי את הכוס ביין, ולקחתי לי גם קצת וויסקי. מה יש לומר? המראתי פיכח, נחתתי שיכור :-) (טוב, לא באמת שיכור אבל בדרך.) אני לוקח מונית לעיר ומוצא מלון. איזה יום ארוך, אבל עמדתי בזה: אני בבנגקוק! 19/6. אני הולך לקשר הישראלי. אני חייב כבר לגמור להקליד את הזוועה הזו. ואתם עוד מקטרים על הזמן שלוקח לכם לקרוא את זה! באמצע הכתיבה פתאום מגיעות לילך ונטע, מה-Gibbon Experience. איזה עולם קטן. אנחנו סוגרים להיפגש עוד שעתיים ונלך לעשות קצת קניות בשוק הסופ”ש. ז ה ו. עד כאן. נראה שזה העדכון הלפני אחרון. אם יהיה ביקוש, אני אעדכן גם מספרד. ענבר","@type":"BlogPosting","url":"http://localhost:4000/travel/asiatrip/2006/06/17/%D7%A2%D7%93%D7%9B%D7%95%D7%9F-18.html","@context":"https://schema.org"}</script>
<!-- End Jekyll SEO tag -->
<link rel="stylesheet" href="/assets/main.css"><link type="application/atom+xml" rel="alternate" href="http://localhost:4000/feed.xml" title="Mostly Armless" /></head>
<body><header class="site-header" role="banner">

  <div class="wrapper"><a class="site-title" rel="author" href="/">Mostly Armless</a><nav class="site-nav">
        <input type="checkbox" id="nav-trigger" class="nav-trigger" />
        <label for="nav-trigger">
          <span class="menu-icon">
            <svg viewBox="0 0 18 15" width="18px" height="15px">
              <path d="M18,1.484c0,0.82-0.665,1.484-1.484,1.484H1.484C0.665,2.969,0,2.304,0,1.484l0,0C0,0.665,0.665,0,1.484,0 h15.032C17.335,0,18,0.665,18,1.484L18,1.484z M18,7.516C18,8.335,17.335,9,16.516,9H1.484C0.665,9,0,8.335,0,7.516l0,0 c0-0.82,0.665-1.484,1.484-1.484h15.032C17.335,6.031,18,6.696,18,7.516L18,7.516z M18,13.516C18,14.335,17.335,15,16.516,15H1.484 C0.665,15,0,14.335,0,13.516l0,0c0-0.82,0.665-1.483,1.484-1.483h15.032C17.335,12.031,18,12.695,18,13.516L18,13.516z"/>
            </svg>
          </span>
        </label>

        <div class="trigger"><a class="page-link" href="/2020-07-16-welcome-to-jekyll.html">Welcome to Jekyll!</a><a class="page-link" href="/about/">About</a><a class="page-link" href="/categories/">Categories</a></div>
      </nav></div>
</header>
<main class="page-content" aria-label="Content">
      <div class="wrapper">
        <article class="post h-entry" itemscope itemtype="http://schema.org/BlogPosting">

  <header class="post-header" dir="rtl">
    <h1 class="post-title p-name" itemprop="name headline">טיול באסיה - עדכון 18</h1>
    <p class="post-meta">
      <time class="dt-published" datetime="2006-06-17T07:33:45+03:00" itemprop="datePublished">Jun 17, 2006
      </time></p>
  </header>

  <div class="post-categories" dir="rtl">
    קטגוריות:
    
    
    <a href="/categories/#travel">travel</a>
    &nbsp;
    
    <a href="/categories/#asiatrip">asiatrip</a>
    
    
    <p>
  </div>

  <div class="post-content e-content" itemprop="articleBody" dir="rtl">
    <p>אני בשדה התעופה של האנוי, מחכה לטיסה להואה, אז יש לי זמן להמשיך את העדכון. זה קצת יקר פה, אבל ניחא. אני גם כנראה לא אסיים את הכל כאן ואמשיך אח”כ.</p>

<p>סיימתי את העדכון הקודם בזה שהגענו לבנגקוק, ככתוב:</p>

<p>“הגענו ב-23:00 למלון. במהלך יום אחד עברנו כמעט כל סוג של תחבורה שידוע לאדם (כבל, רגל, טנדר, סירה, מונית, אוטובוס, טוקטוק, מטוס) ועברנו 2 מדינות. היה מגניב.”</p>

<p>אחרי שמצאנו חדר במלון, יצאנו לאכול משהו ולשתות. אני לא רציתי לבזבז הרבה זמן בבנגקוק, ות’כלס קיוויתי שאוכל לטוס משם כבר למחרת. אז כשסטיב ומייק ישבו לשתות, אני קפצתי לקשר הישראלי לבדוק פרטים באינטרנט על טיסות. לא היה כלום למחרת, אז חזרתי לבאר. בינתיים כבר הצטרפו אליהם ישראלי אחד ודונה - אמריקאית שעובדת שם. לא עניין אותי להישאר שם, אז חזרתי למלון והלכתי לישון. מחר יש לי הרבה מה לעשות. קבעתי עם מייק, שגם מחפש טיסות, שבשמונה בבוקר נלך לקשר הישראלי, כי חוץ מאינטרנט יש שם גם משרד נסיעות.</p>

<p>9/6. אני קם בשבע וחצי ומתחיל לארגן את הדברים שלי. יש לי כמה דברים שאני רוצה לשלוח לארץ (זוכרים את ה-6 קילו שרציתי לשלוח בלאוס?) ועוד כמה שאני רוצה להשאיר בבנגקוק. 07:50 ופתאום יש דפיקה בדלת. מייק. מבט אחד עליו ואני רואה שהוא לא ישן כל הלילה. “לא ישנת בכלל?”, אני שואל. “לא, סטיב לקח מישהי לחדר ולא היה לי לאן לחזור.” הוא עונה. לא רק זה, אלא שהוא פגש מישהי, והיא רצתה לבוא איתו לחדר, רק שלא היה לו חדר. מתסכל קמעה, יש לומר.</p>

<p>הממ. סטיב לוקח מישהי לחדר, למייק אין איפה לישון והוא בא אלי לחדר. יש לי דז’ה-וו. זה בדיוק מה שקרה ב-Pakbeng! אני מזהה פה תבנית מסויימת…</p>

<p>מייק נשכב על המיטה ואני גומר לארגן את הדברים. בינתיים הוא ישן, אז אני מחליט לתת לו לישון, ללכת לבד לקשר הישראלי ולברר גם בשבילו. אני מסיים את כל ענייני תוך שעה וחצי, ויש לי טיסה למחרת - 10/6, יום ההולדת שלי. הטיסה שלי היא באייר אסיה, זולה ב-30% מהמחיר של הקשר הישראלי. עוד טיפ מוצלח מקובי.</p>

<p>אני חוזר למלון ומייק מתעורר. יש לו האנג אובר מטורף. למזלו, יצאתי פעם עם רופאה, והיא לימדה אותי איך הכי טוב להתמודד עם זה (נטלי, את מלכה!). אז אני סוחב אותו בכח לארוחת בוקר בריאה בסאבווי (תאמינו לי, זה הכי בריא שיש בקאו-סאן…) ומכריח אותו לשתות שני גטורייד ועוד מיץ תפוזים…</p>

<p>כשאנחנו יוצאים לרחוב, אנחנו פוגשים את סטיב, ממש במקרה. מייק מספר לו על אתמול בלילה, וסטיב דווקא די משועשע מכל העניין. אנחנו הולכים כולנו לקשר הישראלי לחפש למייק טיסה לקראבי - אחד המקומות הפופולריים בתאילנד. כשאנחנו לא מוצאים כלום, מייק מחליט שהכי טוב יהיה לו לנסוע לשדה ולקנות כרטיס שם. אז אנחנו נפרדים ממנו, והוא נוסע.</p>

<p>היינו 5, נשארנו 2. כמעט כמו בשיר של שלמה ארצי.</p>

<p>סטיב ואני מנשנשים ארוחת צהריים זריזה ונוסעים לפנטיפ פלאזה. אני מחפש את המתאם והעדשה למצלמה שלי (כמו של סטיב) והוא מחפש אביזרים לאייפוד שלו. הוא מצא מה שהוא חיפש, אני לא. מצד שני, מצאתי כמה דברים אחרים שאני צריך לבדוק כמה הם באמת עולים. המקום הזה הוא נוראי… אנחנו הולכים ברגל ל-MBK, כדי לראות את X-Men III: The Last Stand. מגדלנה ואני רצינו לראות את זה ביחד, אבל זה יצא רק כמה ימים אחרי שהיא חזרה לגרמניה. בדרך, אני מגלה שאני לא מוצא את הכובע שלי. קניתי אותו בקוסמוי והא ליווה אותי כל הטיול. נו, שואיין. נראה לי ששכחתי אותו בסאבווי. אני נפרד ממנו בטקס מרגש (סתאאם). כשאנחנו מגיעים ל-MBK, אנחנו מסתובבים קצת בקניון, כי יש עוד זמן עד הסרט.</p>

<p>הסרט, למרבה האכזבה, היה די מעאפן. לא נורא, האפקטים היו טובים ורבקה רומיין תמיד עושה לי טוב על הלב. כשאנחנו מגיעים למלון, אנחנו קובעים להיפגש לארוחת ערב. היי, הכובע שלי פה! לא איבדתי אותו! יופי. אני נכנס למקלחת, ומנסה לגלח את הראש שוב, רק שהפעם זה אחרי יותר משבוע שלא גילחתי אותו, וסכין הגילוח החדש שקניתי (ג’ילט מאך 3) לא ממש מתאים. אז אני מבזבז שעה שלמה עד שבסוף אני מצליח, אבל לפחות הפעם זה עם סכין על רמה, ואני לא נחתך בכלל.</p>

<p>[הייתי צריך לעלות לטיסה. עכשיו אני בהוי-אן, אבל עוד נגיע לזה].</p>

<p>כשאני חוזר לחדר, יש לי פתק על הדלת מסטיב. הוא הלך לאחד הפאבים לראות כדורגל. אני מחפש אותו שם, וכשאני לא מוצא אותו, אני קופץ לאכול ארוחת ערב, ואח”כ מנסה שוב. הפעם אני מוצא אותו, עם הבחורה שבגללה לא היה למייק איפה לישון. קצת מפחידה, יש לומר. הולנדית, עוסקת באיגרוף תאילנדי ובאופן כללי לא מישהי שהייתי רוצה להרגיז.</p>

<p>אני מצטרף אליהם. המשחק לא באמת מעניין אותי, ואני סתם מחכה עד שהוא ייגמר. בחצות יתחלף התאריך ויש לי יום הולדת, אבל כבר עכשיו נראה כאילו לא תהיינה חגיגות מיוחדות - אני אמנע מעצמי את הבזיון ואעדיף לחגוג בארץ, עם כל החברים.</p>

<p>אחרי חצי שעה סטיב אומר לי שהוא עייף והוא פורש. הייתי בטוח שהוא לוקח את ההולנדית חזרה לחדר, אבל למרבה ההפתעה היא נשארה איתי. Spooky. היא לא באמת מעניינת ויותר מזה - היא אשכרה מפחידה אותי. אז אנחנו רק מרימים כוסית כשמתחלף התאריך, ואני בורח משם 5 דקות אח”כ.</p>

<p>אני מת מעייפות והולך לישון. החלטתי שאני אחגוג בארץ, עוד חודש בדיוק - 10/7. מחר גם ככה אני רק נוחת בהאנוי ואני אהיה לבד.</p>

<p>10/6. היום יום הולדת, היום יום הולדת, היום יום הולדת לענבר. הוא יחגוג בעוד חודש, אפשר לחזל”ש.</p>

<p>בשמונה בבוקר יש לי מונית לשדה”ת. הטיסה עוד הרבה זמן, אבל למלך תאילנד מלאו 60 שנה לשלטון, כל מונרכיות העולם באות לבקר והפחידו את כולם מפקקים. אבל ברור שאני הטמבל היחיד שער בשבת בשמונה בבוקר. אני מגיע לשדה בכלום זמן, והצ’ק אין לטיסה שלי רק מתחיל בעוד שעה.</p>

<p>אני קופץ לארוחת בוקר ב-Black Canyon Coffee, הרשת האהובה על מגדלנה (לא הכרתי את הרשת הזו קודם). יש שם מחשב שנראה כמו מחשב אינטרנט, אבל מסתבר שהוא לא. אז אני מחבר את נגן ה-MP3 שלי אליו ועושה קצת סדר בתמונות. אני לא חושב שמותר לי לעשות את זה, אבל או שלאף אחד לא אכפת, או שאין להם מושג מה אני עושה. מקסימום יצעקו עלי ואני אשחק את התייר הטמבל.</p>

<p>אחרי הצ’ק אין אני מסתובב קצת בשדה (משעמם. כבר אמרתי את זה פעם.) ואז מגיע לשער העלייה למטוס. אני יושב לי על השטיח מול החלון, ומסתכל החוצה. פתאום ניגש אלי אחד מדיילי הקרקע ושואל אותי אם אני טס להאנוי. אני אומר שכן, והוא מסתובב וחוזר לעמדה שלו. מוזר. אבל זו רק ההתחלה…</p>

<p>[התפתחות מפתיעה: עכשיו אני כבר בבנגקוק. הפרטים בהמשך.]</p>

<p>אחרי 10 דקות הוא מכריז על תחילת עלייה למטוס. 10 שניות אחרי שהוא מכריז על תחילת העלייה למטוס, הוא מגיע אלי, ומבקש ממני לעלות למטוס, וכל זאת כשכולם עדיין עומדים בתור. אני שואל אותו למה, והוא אומר לי שהנכים נכנסים ראשונים. אני מסביר לו שאולי אני נכה, אבל אני יכול לעמוד בתור כמו כולם, אבל זה לא משכנע אותו. וואלה. שיהנה.</p>

<p>חשבתי שהרווחתי מזה שנכנסתי ראשון. זו טיסה של אייר אסיה, ואין בה מקומות מסומנים. מי שעולה למטוס יושב איפה שבא לו, ולכן כולם רצו לעלות למטוס כמה שיותר מוקדם. אותי מושיבים בשורה השנייה. לא רע בכלל. אבל רק אז מתחוורת לי המשמעות של מה שדייל הקרקע עשה: בזה שהוא סימן אותי כנכה מול כולם, הוא גרם לזה שאף אחד לא רוצה לשבת לידי. עשרות אנשים נכנסים למטוס, אני נמצא בשורה השנייה, מתחת לאף שלהם, אבל כולם מסתכלים עלי וממשיכים הלאה, למרות שהם היו מתים לשבת בשורה שלי. רק בסוף, כשכבר באמת אין ברירה, מתיישבים לידי.</p>

<p>קצת מעליב.</p>

<p>קר לי, ואני נזכר שלא לקחתי איתי את החולצה הארוכה. הממ, אני זוכר שנתתי אותה לכביסה, אבל אני לא זוכר שהיא חזרה. כמו מהכובע, גם ממנה אני נפרד, אבל עכשיו יש לי בעיה יותר בוערת: קר לי. אני מבקש מהדיילת שמיכה, ואז אני מבין למה הטיסה של אייר אסיה כל-כך זולה: אפילו שמיכות אין להם. רבאכ.</p>

<p>כהרגלי בקודש בטיסות בין-לאומיות, אני ישן כל הטיסה ומתעורר שניה לפני הנחיתה. אני יוצא בין הראשונים (כי ישבתי בשורה השניה) ורץ לביקורת הדרכונים. כשאני מגיע, הפקיד שואל אותי איפה הטופס. פאק. תמיד מחלקים במטוס טופס הגירה, ובגלל שאני ישנתי, לא קיבלתי אחד ולא מילאתי אותו. אז שולחים אותי הצידה, לדלפק מילוי הטפסים. אני תולש דף אחד מראש הערימה, ממלא וחוזר לביקורת הדרכונים, אבל עכשיו כולם כבר הגיעו והתור ארוך. סססאמכ.</p>

<p>אני מנצל את העמידה בתור כדי לחפש מערביים שאוכל לחלוק איתם את עלות המונית לעיר. אני קולט 2 בחורות אנגליות, שראיתי עוד בטרמינל בבנגקוק. מסתבר שהן כבר מילאו מונית עם עוד כמה.</p>

<p>התור שלי מגיע, ושוב הפקידה שואלת אותי איפה הטופס. מה?! כרגע הבאתי לך! אה. יש שני עותקים, ואני תלשתי רק דף אחד מהערימה, מה שאומר שיש לי את המקור, אבל לא את ההעתק… (זה גם אומר שהבא אחרי קיבל שני דפים שלא מעתיקים מהראשון לשני…) היא נותנת לי טופס חדש, הפעם כפול, אני ממלא אותו וחוזר לתור. יש! סוף סוף הצלחתי. אני בוייטנאם.</p>

<p>זה הזמן לספר שאני בעצם מאד מפחד מוייטנאם. כל הטיול שלי שמעתי סיפורים מכל מיני אנשים על וייטנאם וקמבודיה, ורוב הסיפורים היו רעים. חרא של אנשים, כל הזמן מנסים לגנוב ממך או לרמות אותך, חוטפים תיקים ברחוב, מחפשים לך בתיקים בחדר ועוד. בקיצור - אני לא ממש שמח להיות פה, ואני ממש לא סומך על אף אחד. אז כשאני לא מוצא מונית, אני מחליט שאני קודם כל אקרא שוב בספר על הדרכים להגיע לעיר.</p>

<p>אני יוצא לאולם מקבלי הפנים. אני צריך להשתין, וזה יותר דחוף מהסעה לעיר, אז אני הולך לכיוון השירותים. בדרך, קופץ עלי איזה מקומי. הסצנה נראית ככה:</p>

<p>[מ = מקומי, ע = ענבר]</p>

<p>מ: You want bus?
ע: I go to the bathroom now. Maybe later.
מ: Okay, later.</p>

<p>אני נכנס לשירותים. שני התיקים עלי. אני בכלל לא רואה מה אני עושה, אני נעמד מול המשתנה ומכוון לפי ההרגשה. פתאום מישהו נכנס.</p>

<p>מ: When you go out, it’s on the right.
ע: Excuse me! I’m busy now!
מ: Ok, but the bus leaves in 5 minutes. Go out, turn right.
ע: I’m pissing! Get out!
מ: Ok.
ע: Out!</p>

<p>חצוף! אם הייתי רואה מה אני עושה, הייתי שוקל להסתובב לכיוונו בעודי משתין, כדי לתת לו קצת חומר למחשבה לקראת הפעם הבאה שהוא ינסה לעשות משהו דומה… אדיוט.</p>

<p>כשאני יוצא מהשירותים, הוא עדיין מחכה לי.</p>

<p>מ: האוטובוס יוצא.
ע: מתי יוצא האוטובוס הבא?
מ: עוד חצי שעה.
ע: יופי. אני אקח אותו עוד חצי שעה.</p>

<p>המקומי מתבאס, ואני יושב עם בקבוק מים ומתחיל לקרוא בספר. בינתיים, הטרמינל חצי ריק ואני קולט זוג אמא-בת מערביות. זה הולך ונהיה נפוץ, הסידור הזה של אמא-בת. אני שואל אותן אם הן מעוניינות לחלוק מונית לעיר. הן מסבירות לי שהן בטיול מוזמן וכבר יש להן מונית, אבל אני מוזמן להצטרך אליהן. מעולה!</p>

<p>כריס (האמא) ואן (הבת) הן אוסטרליות. מטסמניה, ליתר דיוק. הן ממשיכות לצפון וייטנאם היום בערב, אז הן קופצות לעיר רק לכמה שעות. המונית כבר משולמת מראש, אז אנחנו מסכמים שאני אזמין אותן לקפה בתמורה להסעה. המונית מורידה אותנו במלון נחמד שהן בחרו, אז אני מחליט גם לקחת אותו. אני עולה לראות את החדר, ואז מצפה לי ההפתעה הגדולה של הטיול:</p>

<p>יש לי בחדר אמבטיה!</p>

<p>בשום מדינה עד עכשיו לא ראיתי אמבטיה. בכולן יש מקלחות. ברובן אין מים חמים. פה יש אמבטיה… איזה כיף להתרגש מהדברים הקטנים :-)</p>

<p>כריס, אן ואני יוצאים להסתובב בעיר. אנחנו אוכלים לנו צהריים במסעדה נחמדה, ואח”כ שותים קפה על שפת האגם. הקפה עלי, כמובן. בנוסף, אני מגלה שעוד בניגוד לכל שאר המדינות באיזור, פה אפשר לשלם כמעט בכל מקום באשראי. נהדר. לקראת הערב אנחנו חוזרים למלון, ואז אני מגלה גם שיש לי אינטרנט חינם, ללא הגבלה. הבעיה היחידה היא שאין לי עברית. בכלל.</p>

<p>ושוב תודה לגילעם על הקישור למקלדת העברית.</p>

<p>אחרי שכריס ואן עוזבות, אני נשאר לבד. אני די עייף. ואין לי כח לחפש מקום לחגוג בו את יום ההולדת, אז אני דבק בהחלטה לחגוג אותו בעוד חודש. אני מזמין אצל בעל המלון סיור של יומיים במפרץ הא-לונג (כולם ממליצים על זה) ומשלם $28. אני מזמין השכמה למחר, ועולה לחדר לישון.</p>

<p>11/6. השעון המעורר שלי מצלצל. אני יודע שהזמנתי השכמה, אבל כמו שכבר אמרתי, אני לא סומך פה על אף אחד. אני מארגן לי תיק קטן ליומיים, ויורד בזמן למטה, לחכות להסעה. כמובן שלא השכימו אותי. כשאני יורד למטה, אני גם רואה למה: פקיד הקבלה ישן על השולחן. שבר שמירה, המניאק.</p>

<p>בהסעה אני פוגש כמה חברה נחמדים שיהיו איתי ביומיים הקרובים. J.P ובראיין מקנדה ואדם ולואיז מאנגליה. ההסעה לוקחת אותנו למשרד הנסיעות, שם אנחנו מחכים לאוטובוס. בינתיים, עוברת ברחוב אישה זקנה שמוכרת מים, בגטים וגבינה מותכת (La Vache Qui Rit, למי שמכיר. עוד תולדה טובה של הכיבוש הצרפתי. מי אמר שכיבוש זה רע?). אפילו על זה אני צריך להתמקח. זה פשוט לא יאמן איך מנסים בכל דרך אפשרית להוציא ממני כסף. מילא אם זה בחנות. אבל זאת?!? אני לא ממש אוהב את זה. למען האמת, אני די שונא את זה.</p>

<p>כשהאוטובוס מגיע, הוא לוקח אותנו להא לונג סיטי, העיר ממנה יצא השיט של יומיים במפרץ. ממש במקרה, אני מגלה שם משרד חלפנות כספים שמסכים להמיר לי את ה-Traveller’s Cheques ישר לדולרים ולא למטבע המקומי. מאד שימושי. אני לא יודע כמה זמן אהיה בוויטנאם, וכמעט תמיד אפשר לשלם בדולרים, אז אני מעדיף לא להמיר כסף ואז להיתקע איתו.</p>

<p>השייט יוצא לדרך. בהתחלה לא רואים כלום (מזג האויר גם ככה סגריר ואין בכלל שמש. בשבוע שעבר היתה פה סופה, ככה שאין לי באמת מה להתלונן…) אני עולה לסיפון העליון, נשכב על כיסא נוח ונרדם עם המוזיקה שלי. אני מתעורר אחרי חצי שעה לנוף מדהים. צוקים בגבהים של עד 90 מטר פשוט בולטים להם מהים, כולם מכוסים צמחייה. זה ממש מזכיר את הנופים בסרט “החוף” עם די-קאפריו, רק שאין חופים. הכל צוקים ישר מהמים. בקיצור - מדהים.</p>

<p>בארוחת הצהריים אני מזמין בקבוק יין ב-$15, לכבוד יום ההולדת שלי. היין מגעיל. בההה. זה מעצבן אותי.</p>

<p>לקראת הערב, הנוסעים בסירה מתחלקים שאלה שישנים בסירה ואלה שיורדים לישון במלון על החוף. אותי לא שאלו כשהזמנתי את הטיול, ומסתבר שאני יורד לחוף (הוא יורד לחוף, יורד לחוף, מביט למרחק…). בהתחלה אני מקטר אבל מהר מאד אני מבין שכנראה לישון על סירה קטנה ומחניקה זה פחות טוב ממלון, מה גם שבטוח אין מה לעשות בסירה כל הערב… אלה שיורדים לחוף עוברים לסירה אחרת שלוקחת אותם לחוף. בסירה אני פוגש צלם אחד מניו זילנד, שבא עם אישתו והילדה. אנחנו מדברים קצת על צילום - זה נחמד לפגוש מישהו שאשכרה גם מבין מהחיים שלו.</p>

<p>אנחנו מגיעים לאי שנקרא קאט בה. זה אחד מהסלעים שבולטים החוצה, רק שזה הספציפי גדול במיוחד. מיניבוס לוקח אותנו למלון ואני מגלה שאני בקומה ה-10, עם מזגן ושירותים צמודים (ואמבטיה!), עם נוף מדהים למפרץ. איזה פראיירים אלה שישנים בסירה… אחרי ארוחת הערב אני יוצא לחפש אינטרנט קפה, כי יש לי כבר יותר מדי להקליד וכל יום שאני דוחה את זה עולה לי בעוד שעה של הקלדה אח”כ. אני מוצא אינטרנט קפה, מתיישב ומתחיל להקליד. גם כאן אין עברית על המחשב בכלל, ואני מקליד בשיא האיטיות כי אני עושה את זה דרך האתר שגילעם הכיר לי. אחרי זמן שיא של 5 שעות וחצי (!!!), שמתוכן שעה וחצי אני עונה על מיילים ומצ’טט, הם סוגרים את המקום ואני נאלץ להפסיק (ככתוב בעדכון הקודם: “נהיה לי קצת ארוך, אז אני אעצור פה ואמשיך פעם אחרת.”). בשתיים בלילה אני הולך לישון…</p>

<p>למחרת (12/6) אני חוזר לסירה אחרת. זה בכלל מוזר כל העניין הזה. כל אחד מזמין את הסיור במקום אחר ומשלם מחיר אחר (אותי גנבו באיזה שני דולר. אני חוזר למלון הזה היום בלילה והם ישלמו על זה.), ובסוף כולם יוצאים מאותו נמל, על 7 סירות, כל הזמן אנשים עוברים מסירה אחת לשנייה ובסוף עדיין כולם מקבלים את מה שהם שילמו עליו וגם חוזרים למלון… בסירה אני פוגש כמה בריטים סבבה. אנחנו מעבירים את חצי היום ביחד. באמצע הדרך חזרה לנמל, הסירה עוצרת ואנחנו קופצים למים מהסיפון העליון של הסירה (בערך 10 מטר). ממש כיף!</p>

<p>בין לבין, אני שומע מכמה מהחבר’ה שלפני כמה ימים אחת הסירות האלה טבעה, ואדם אחד נהרג. הכל נראה פה מאד חובבני, אפילו יותר מבארץ. הם רוצים מינימום השקעה ומקסימום כסף מהתיירים. לא יפתיע אותי אם הסירה הזו דפוקה לגמרי.</p>

<p>לקראת סוף השיט, צוות הספינה מכבה את המאווררים, ונהיה ממש חם. אני מבקש מאחד מהם להדליק אותם, והוא עושה לי “לא” עם הראש. כוס אמכ, שילמתי כסף, אני רוצה את המאוורר שלי (שאגב, עבד עד לפני חצי שעה). אני ממשיך לבקש ממנו, והפעם הוא מתעלם ממני לגמרי. על זה בדיוק דיברתי כשאמרתי ששמעתי חרא של דברים על המקומיים. האדיוט הזה כל כך עצבן אותי, שבבת אחת הוא הצליח להרוס לי את כל הכיף מהטיול.</p>

<p>בנמל אנחנו שוב מתפצלים לכמה מיניבוסים, ונוסעים חזרה לעיר. אני מגיע למלון, ועדיין הבטן שלי מלאה מהחרא שאכלתי מהמניאק הקטן בסירה. אם זה איך שכולם מתנהגים פה, אני יותר מאשמח למצוא מדינה אחרת להוציא בה את הכסף שלי, ובכלל לא משנה כמה אתרי המלחמה מעניינים אותי. אני לא אוכל חרא מאף אחד, ובוודאי לא ממישהו שאני עוד משלם לו. אני מדבר עם כמה אנשים באינטרנט וכולם אומרים לי שככה זה בצפון, ושבדרום כולם יותר טובים. אני משתכנע לתת למדינה הזו עוד הזדמנות. מצד שני, אני מדבר עם קובי והוא מספר לי שכמה חברים רוצים לקפוץ לסופ”ש לברצלונה. זה יהיה שחזור של נסיעה <em>מדהימה</em> שעשינו לפני 3 שנים. אבל, זה אמור לקרות ב-22/6, מה שאומר שאם אני שוקל לבוא, אני אצטרך לקצר את הטיול שלי בשבועיים. אני אוכל, עם זאת, גם לבקר את עומר, חבר שלי שגר בברצלונה, ואת מאיה, מישהי מהיחידה שלי שגרה במדריד עד תחילת יולי.</p>

<p>אוף. יותר מידי דברים לחשוב עליהם.</p>

<p>אני יוצא להסתובב בעיר. גם כדי לראות קצת וגם כדי לעשות קצת קניות. אני רואה את השעון שאיבדתי לפני הנסיעה, אבל הוא עולה יותר מדי. חבל - אני ממש ממש אוהב אותו. אני חוזר למלון, אוכל א. ערב והולך לישון. נראה לי שאכלתי משהו לא טוב היום.</p>

<p>13/6. בבוקר אני קם ומזמין כרטיס טיסה להואה לצהריים. חוזר לחדר (אני לא מרגיש הכי טוב ולא בא לי להסתובב בעיר שעתיים) ומתארגן לטיסה. כשאני יורד לסגור חשבון עם הקבלה, הוא רוצה $10 על המונית לשדה התעופה. אני מספר לו שכולם שילמו על הסיור להא-לונג שני דולר פחות ממני, ולכן אני אשלם לו רק $9 על המונית. הוא לא מתווכח…</p>

<p>אני מגיע לשדה, עושה צ’ק אין ואוכל צהריים. זו מסעדה בשדה התעופה, ועדיין יש לי ג’וקים על השולחן. מעניין. אח”כ אני קופץ להתחיל להקליד את העדכון הזה. עלייה למטוס מתחילה בשתיים עשרה וחצי. אין מצב שהם עומדים בזמן - אז אני לא נלחץ ומגיע רק ב-12:45. מסתבר שכולם עלו כבר למטוס ואני האחרון :-) מרפי או לא?</p>

<p>בשדה בהואה יש פרסומת למלון חדש ב-$18 ללילה, כולל שירותים, מזגן, טלוויזיה, אינטרנט חופשי ובופה ארוחת בוקר. אחרי ההרגשה הרעה שהיתה לי בהאנוי, אני מחליט לפנק את עצמי ולהירגע במלון שעולה פי 2 ממה שמטיילים אחרים משלמים, העיקר להירגע. באוטובוס למלון אני פוגש אמריקאי בשם מייק, שנוסע לאותו מלון. הוא בן 50+, מסאן-פרנסיסקו. נו, לשם אני בטוח אגיע עוד כמה פעמים…</p>

<p>אנחנו מגיעים למלון ואני מוביל משא ומתן על המחירים. אנחנו מקבלים (כל אחד) חדר משודרג ב-$20 במקום $23, בקומה הכי גבוהה של המלון, עם נוף לכל האיזור. הסגל של המלון נחמד בצורה שלא תיאמן ונותן לנו שירות מדהים. הלוואי שכל מי שעובד בתיירות יתנהג כמוהם.</p>

<p>אחרי התארגנות, אנחנו לוקחים מצלמות ויוצאים להסתובב בעיר. העיר מאד נחמדה, אנחנו מצלמים הרבה ואני מלמד את מייק כמה טיפים על צילום. אנחנו נכנסים לעיר העתיקה, ומגן השמש של העדשה של המצלמה שלי נופל על הרצפה ומייד נדרס ע”י טוסטוס חולף. נו, לא נורא. לפחות אני בבנגקוק לפני סוף הטיול, אני אקנה חדש. בערב, בדרך חזרה למלון, אנחנו עוצרים בבאר שנקרא DMZ, לכמה בירות. יש שם שולחן סנוקר והוא לא עולה כסף, אז אנחנו משחקים קצת. כל מיני אנשים אחרים מתחילים להגיע ומתחיל טורניר. מייק ואני נגד שני ניו זילנדים. אנחנו מנצחים בשנייה האחרונה :-) במשחק אחרי זה אנחנו מפסידים, ואחרי קצת אוכל ועוד כמה בירות (Happy Hour) אנחנו חוזרים למלון. אני שיכור כהלכה. אין ספק: פה טוב יותר מאשר בהאנוי.</p>

<p>14/6. היום אני בסיור של יום שלם לאיזורי המלחמה ליד ה-DMZ. ה-DMZ (שזה, למי שלא מכיר, De-Militarized Zone - האיזור המפורז) הוא האיזור שהפריד בין צפון וייטנאם ודרומה במהלך המלחמה. הסיור מתחיל בקה-סאן, בסיס אמריקאי גדול מימי המלחמה. היום יש שם כמה מסוקים ואמל”ח בתצוגה, והכי מעניין: הזווית הוייטנאמית על המלחמה: “כוחות ההתנגדות מביסים את האמריקאים”. את זה אף פעם לא ראיתי, ואני שמח על ההזדמנות לראות את העמדה של הצד השני.</p>

<p>רוכל ניגש אלינו ומציע לנו כל מיני פסולת מתכת שהוא מצא בשטח בעזרת מגלה מוקשים. יש שם עיטורים, מדליות, קצת תחמושת ישנה וכמה דיסקיות של אמריקאים. פתאום אני חושב שזה יכול להיות נחמד מאד אם אני אקנה כמה דיסקיות כאלה ואז אמצא את המשפחות של החיילים ואשלח להם את זה. אבל המנייאק הקטן רוצה 8 דולר על כל דיסקית, והרעיון שלי עובר מן העולם.</p>

<p>אחרי קה סאן אנחנו עוצרים על הגשר שמעל הנהר שהיווה את הבסיס ל-DMZ. יש שם אנדרטה נחמדה. ואז מגיעה האטרקציה האמיתית: מנהרות וינג-מוק. המנהרות שבהם האוכלוסיה המקומית נהגה להסתתר כשהאמריקאים נהגו להפציץ את האיזור. זה היה אחד הדברים המדהימים ביותר שראיתי בחיי. ממש כמו בכל הסרטים, אבל הדבר האמיתי. זה גם מאד הזכיר לי סצנות מסויימות מתוך סדרת סרטי “שליחות קטלנית”. מדהים. ללא ספק.</p>

<p>ארוחת הצהריים שאכלנו היתה על הפנים, והבטן שלי גם ככה לא רגועה כמה ימים. נראה שזה ימשיך עוד קצת.</p>

<p>אני חוזר להואה. נגמר לי הכסף, אז אני קופץ לכספומט. דולר אחד שווה 16,000 דונג. אז בנונ-שלאנטיות אני מושך מיליון דונג מהכספומט. היי, אני מיליונר! כולה 62 דולר, אבל מיליונר! אני צורב לי את כל התמונות מהשבוע האחרון והולך לחפש את מייק ב-DMZ - הוא השאיר לי פתק שהוא יהיה שם. אני לא מוצא אותו, אבל במקום זה אני מוצא שני ספרדים (!) ממדריד (!!) צופים במשחק של ספרד (!!!). ברור שאני שוכח ממייק באותו הרגע. שום דבר לא מתחרה בסיטואציה הזו. אנחנו יושבים ביחד, נהיים חברים הכי טובים תוך 10 דקות ורואים את המשחק. הרבה בירה מלווה את המשחק, כמובן. עכשיו יש לי עוד הזמנה פתוחה למדריד, העיר שגם ככה אני הכי אוהב בעולם (אחרי תל-אביב, כמובן). אנחנו סוגרים את הערב, נפרדים ואני חוזר למלון. מחר יש לי אוטובוס להוי-אן.</p>

<p>15/6. מאיזושהי סיבה לא ברורה, התעוררתי בשש בבוקר ולא הצלחתי לחזור לישון. בצר לי, אני פונה ל-HBO ורואה סרט עד שמונה. אני יוצא להסתובב קצת בעיר אבל מרגיש לא כל-כך טוב (הבטן). אז אני חוזר למלון. אני שואל את הפקידה אם הכביסה שנתתי כבר חזרה, והיא אומרת שהיא תבדוק.</p>

<p>אני עולה לחדר ורץ לשירותים. פתאום הטלפון מצלצל - זו בטח הפקידה מלמטה.</p>

<p>שיט. (תרתי משמע).</p>

<p>אה, בעצם לא. למה? כי יש מכשיר טלפון במקלחת, ממש ליד מושב האסלה :-) אח, איזה פינוק. גילעם וסגלוב, ישר חשבתי על איך שניכם תדעו להעריך את זה. בעצם, גם אתה, ברזי :-)</p>

<p>אני מתקלח והולך לישון עד הצהריים. האוטובוס שלי עוזב באחת וחצי אז אני מנצל את הזמן לעשות שיחות טלפון. יש לי Skype Out, שזה אומר שאני יכול להתקשר דרך הסקייפ לטלפונים רגילים, וזה המחיר הכי זול בעולם. אני מתקשר לכמה חברים שהתחתנו בשבוע האחרון (מזל טוב כהן [לא ענה], מזל טוב אוליצקי!), למשפחה ולעוד כמה חברים. האוטובוס מגיע ובדיוק כשאני עולה עליו, אני רואה איך מזג האויר הנהדר שהיה עד עכשיו מתחלף למעונן והרוח מתחילה לנשוב. אין מה לומר - אני עוזב בזמן. הנסיעה היא 4 שעות והנופים מדהימים. אולי וייטנאם לא כזו רעה אחרי הכל. אנחנו עוברים מפרץ יפהפה ואחריו מנהרה מטורפת - משהו כמו 8 קילומטר בתוך ההרים. כשאנחנו מגיעים להוי אן, האוטובוס עוצר ליד מלון. אני רואה שהמלון הזה הוא סבבה (ויש לו גם בריכה…) ואני מחליט לקחת אותו.</p>

<p>אני יוצא להסתובב קצת ולבדוק מחירים של כל מיני דברים. זה מקום מצויין לשני דברים: בגדים (בעיקר חליפות) ומתנות. יש בעיר הזו למעלה מ-200 חייטים שישמחו לתפור לכם איזה בגד שתרצו. אני מסתובב בשווקים וכל הזמן מציקים לי עם הצעות למונית או ריקשה או דברים אחרים. אין לי כח לזה, בחיי. וגם המחירים: אוטומטית הם מעלים מחירים, ואני צריך להתמקח.</p>

<p>אני חושב שממש נגמר לי מהמזרח. זה, יחד עם העובדה שבשבוע האחרון אני מטייל רק לבד, בתוספת העובדה שאני לא מרגיש טוב כבר כמה ימים, שהסיפורים אומרים שבקמבודיה יותר נורא והכי גרוע: קובי הדליק אותי על הרעיון של הנסיעה לספרד. אם יש מקום אחד שבו אני בטוח שאני אהנה הרבה יותר מאשר כאן, זה בספרד. אני מתחיל להרהר באפשרות לקצר את הטיול. חוץ מזה, אני מקבל מיילים מכל מיני אנשים המיחידה שלי ששמעו שמועה שאני כבר בארץ (?!?). היחידה שלי זכתה בפרס בטחון ישראל (שוב…) והפרוייקט שפיקדתי עליו לפני שנה תפס חלק גדול וחשוב בזה. אז כולם רוצים לדעת אם אני מגיע לטקס בבית הנשיא בירושלים. זה יהיה הטקס השלישי שלי שם מאז שאני ביחידה… אז גם את זה אני רוצה לעשות. אוף. כמה סיבות לעוף מפה…</p>

<p>בערב אני עושה טעות ואוכל אורז מטוגן. מהר מאד הבטן שלי נוקמת. אני גם מתעורר באמצע הלילה עם כאבי תופת.</p>

<p>טוב. נשבר לי.</p>

<p>18/6. אני קם בשמונה. אני יורד לקבלה ומזמין טיסה לסאייגון עוד היום, בשש בערב. אני מוותר על נה-טראנג. אני יוצא להסתובב בעיר ועושה קצת שופינג. בחזרה במלון, שוב אני לא מרגיש טוב. אני הולך לאינטרנט קפה שיש בו סקייפ ומתקשר לאלעל בבנגקוק. יש מקום על הטיסה לארץ ב-21/6. אני מתקשר לקובי, ואומר לו שאני בא לספרד. הוא אומר לי שהוא יבדוק את העניין ויודיע לי עוד היום.</p>

<p>הכרטיס שלי באלעל כולל שינוי ראשון חינם. בגלל שהיום יום שישי ומחר הם סגורים, אני מחליט לשנות את התאריך בלי לחכות לתשובה מקובי. אם זה יסתדר, הרווחתי. אם לא, אני אשלם $50 ואחזיר את התאריך ל-5/7. שווה לי להמר. בינתיים אני חוזר למלון והולך להירגע קצת בבריכה. ממש לפני שאני עוזב לשדה התעופה, אני מתקשר שוב לקובי והוא אומר שנראה שזה יסתדר. מעולה. במלון אני מנסה לברר אם יש טיסה לבנגקוק מסאייגון, עוד היום. אני מוותר על קמבודיה בלי לחשוב פעמיים. הפקידה אומרת לי שיש רק מחר. טוב, אני אגיע לשם ואחפש כרטיס בשדה התעופה.</p>

<p>כשאני מגיע לשדה התעופה, אני פוגש שם שני זוגות הולנדים שהיו איתי במלון. אנחנו מתחילים לדבר ואז, לתדהמתי, אני מגלה שהם היו על הסירה שטבעה בהא-לונג ביי יומיים לפני שאני הייתי שם. הם איבדו מלא דברים, אבל לא את מצלמת הוידאו שלהם שמראה את המצב הרעוע של הספינה. לא היו סירות הצלה, הצוות שתה בירה כל היום, לא התעורר בכלל בשתיים בלילה כשהסירה התחילה לשקוע, ודאגו רק לעצמם ולא לנוסעים. האדם שנהרג היה תייר לבנוני, שצוות הסירה פשוט לא העיר כשהחליטו לנטוש את הספינה. פשוט שערורייתי. וכאילו שזה לא מספיק, מסתבר שהמשטרה ניסתה להחריש את הכל ואשכרה ביקשה מההולנדים למסור הצהרת שקר על מה שקרה בסירה.</p>

<p>לא יאמן. וזה יכול היה לקרות לי.</p>

<p>הטיסה היתה חלקה. זה היה בואינג 777, והיה שם את אחד הדברים הכי מגניבים שהיו לי אי פעם בטיסה: בחרטום המטוס יש מצלמת וידאו ועל המסכים הקרינו את כל ההמראה והנחיתה. זה היה ממש יפה, בעיקר הנחיתה בלילה.</p>

<p>נחתתי בסאיגון. לוייטנאם אייר יש טיסה רק מחר. לא רוצה מחר, רוצה היום. אני לא מוצא דוכן של אייר אסיה, אבל כן של ת’אי אייר. יש להם טיסה לבנגקוק שיוצאת בעוד שעה בדיוק!!! מחלקת תיירים זה $227 ומחלקת עסקים זה $240. מה נסגר איתם?!? ישר אני קונה כרטיס למחלקת עסקים. הטיסה הזו ממש יקרה, גם בתיירים, אבל בחיים אני לא אמצא הזדמנות נוספת לטוס בביזנס עבור $240…</p>

<p>כשאני בא לעשות את הצ’ק אין, הדיילת החצופה אומרת לי שלא יהיה לי אוכל בטיסה, כי הגעתי מאוחר. מה ? ! ? ! לא יכולתם להגיד לי את זה <em>לפני</em>? שילמתי כסף על מחלקת עסקים, ואני רוצה תמורה! אני מתחיל לעשות סצנה, אבל די מהר אני מבין שזה לא יעזור. היא אומרת לי שאני יכול לאכול בלאונג’, לפני העליה למטוס. יאללה, נו, שיהיה.</p>

<p>אני עובר ביקורת דרכונים ונכנס ללאונג’. זו הפעם הראשונה בחיים שלי שאני בלאונג’ של ביזנס. זה פשוט לא יאמן מה שהולך שם. אוכל חופשי, שתייה חופשית, <strong>באר</strong> חופשי… אינטרנט חופשי… אני מכין לעצמי סנדביץ’ ומוזג לי כוס קוואנטרו - ליקר שאני אוהב במיוחד. מערכת הכריזה מודיעה שהעלייה למטוס התחילה, אבל זה לא מעניין אותי - אני אוכל עכשיו. אני מסיים את האוכל, שולח מייל זריז לחבר שנמצא בבנגקוק ועולה למטוס.</p>

<p>איך שאני מתיישב, לפני הכל, אני מקבל כוס שמפנייה.</p>

<p>התחלה טובה.</p>

<p>אני יושב ליד איש עסקים שוויצרי. רבאכ, אפילו כשאני בביזנס לא יכולים לשים לידי איזו בחורה נחמדה? איזה מין עולם זה? השוויצרי מתגלה דווקא כאיש מאד נחמד, ויותר מזה: יש לו טיסת המשך לציריך והוא יאכל שם, אז הוא מוותר על ארוחת הערב ואני מקבל אותה. נה נה נה נה נה, ת’אי אייר!</p>

<p>הטיסה עוברת חלק, כל הזמן ממלאים לי את הכוס ביין, ולקחתי לי גם קצת וויסקי. מה יש לומר? המראתי פיכח, נחתתי שיכור :-) (טוב, לא באמת שיכור אבל בדרך.) אני לוקח מונית לעיר ומוצא מלון. איזה יום ארוך, אבל עמדתי בזה: אני בבנגקוק!</p>

<p>19/6. אני הולך לקשר הישראלי. אני חייב כבר לגמור להקליד את הזוועה הזו. ואתם עוד מקטרים על הזמן שלוקח לכם לקרוא את זה! באמצע הכתיבה פתאום מגיעות לילך ונטע, מה-Gibbon Experience. איזה עולם קטן. אנחנו סוגרים להיפגש עוד שעתיים ונלך לעשות קצת קניות בשוק הסופ”ש.</p>

<p>ז  ה  ו.</p>

<p>עד כאן. נראה שזה העדכון הלפני אחרון. אם יהיה ביקוש, אני אעדכן גם מספרד.</p>

<p>ענבר</p>

  </div><a class="u-url" href="/travel/asiatrip/2006/06/17/%D7%A2%D7%93%D7%9B%D7%95%D7%9F-18.html" hidden></a>
</article>

      </div>
    </main><footer class="site-footer h-card">
  <data class="u-url" href="/"></data>

  <div class="wrapper">

    <h2 class="footer-heading">Mostly Armless</h2>

    <div class="footer-col-wrapper">
      <div class="footer-col footer-col-1">
        <ul class="contact-list">
          <li class="p-name">Mostly Armless</li><li><a class="u-email" href="mailto:inbar.raz@gmail.com">inbar.raz@gmail.com</a></li></ul>
      </div>

      <div class="footer-col footer-col-2"><ul class="social-media-list"><li><a href="https://github.com/inbarraz"><svg class="svg-icon"><use xlink:href="/assets/minima-social-icons.svg#github"></use></svg> <span class="username">inbarraz</span></a></li><li><a href="https://www.twitter.com/inbarraz"><svg class="svg-icon"><use xlink:href="/assets/minima-social-icons.svg#twitter"></use></svg> <span class="username">inbarraz</span></a></li></ul>
</div>

      <div class="footer-col footer-col-3">
        <p>Welcome to my blog! This started out as a travel blog in Hebrew, but from time to time I&#39;ll be posting other things here as well.</p>
      </div>
    </div>

  </div>

</footer>
</body>

</html>
