<?xml version="1.0" encoding="utf-8"?><feed xmlns="http://www.w3.org/2005/Atom" ><generator uri="https://jekyllrb.com/" version="4.1.1">Jekyll</generator><link href="http://localhost:4000/feed.xml" rel="self" type="application/atom+xml" /><link href="http://localhost:4000/" rel="alternate" type="text/html" /><updated>2020-08-10T22:19:25+03:00</updated><id>http://localhost:4000/feed.xml</id><title type="html">Mostly Armless</title><subtitle>Welcome to my blog! This started out as a travel blog in Hebrew, but from time to time I'll be posting other things here as well.</subtitle><entry><title type="html">No, you don’t HAVE to</title><link href="http://localhost:4000/general/2012/03/07/you-dont-have-to.html" rel="alternate" type="text/html" title="No, you don’t HAVE to" /><published>2012-03-07T09:58:13+02:00</published><updated>2012-03-07T09:58:13+02:00</updated><id>http://localhost:4000/general/2012/03/07/you-dont-have-to</id><content type="html" xml:base="http://localhost:4000/general/2012/03/07/you-dont-have-to.html">&lt;p&gt;A couple of days ago, a friend of mine told me there was something she wanted to tell me. After the usual “you’re pregnant?” and “so, getting married?” auto-responses from me, she told me she had recently decided to become a vegan. This unexpected transition occurred after she had watched some of the clips that are recently running around the internet, particularly on Facebook. She was appalled by the views to the point of nausea, after which came the contemplation that concluded in making a decision.&lt;/p&gt;

&lt;p&gt;A big step for any person, no doubt, but this particular friend descends from a long and distinguished Argentinian family. And that’s the &lt;em&gt;real&lt;/em&gt; problem.&lt;/p&gt;

&lt;p&gt;You see, Argentinians are world-renowned for their carnivorism. For an Argentinian father, a gay son, as bad news as it gets for a Latin macho, is still favorable over a vegetarian son. And don’t think that daughters get any discounts. So you can imagine her feeling between a rock and a hard place. In fact, at the time she told me that, I had learned, she had only confided in her brother. Her father hadn’t heard it yet.&lt;/p&gt;

&lt;p&gt;It was obvious that she needed to unload, so I let her tell me about the entire process she was going through. Since I don’t share her views on either the pseudo-medical justification or the moral justification of becoming a vegan, I couldn’t help myself but occasionally respond to some of the points that she brought up.&lt;/p&gt;

&lt;p&gt;I didn’t do it to start a discussion. Honestly. I respected her decision (like my volleyball coach always used to say about bad referees: “He has the right to be wrong”…) and I had no intension to convince her otherwise. I was just being a typical guy, unable to tell an “I’d like you to help me or tell me what you think” situation, which us guys tend to default into, from the famous, elusive and uncharted “I need you to shut up, listen and nod” situation. And to be honest, she wasn’t trying to convince (or convert, if you prefer) me either.&lt;/p&gt;

&lt;p&gt;And suddenly, as my ADHD temporarily took over my train of thoughts, it hit me.&lt;/p&gt;

&lt;p&gt;I realized what the single, most significant thing I disliked about religion was. Any religion. Be it Judaism, Christianity, Islam, Science or Apple (the latter two being my own symbiotic religions). It was the obsessive, unapologetic, unforgiving urge to not only be certain that you are following the right way, but rather to try to convince others to desert the path they were taking and follow yours. Willfully at times, forcefully at others.&lt;/p&gt;

&lt;p&gt;It’s not the only thing I don’t like about religion. There are a few more, such as the arrogance to believe that religion itself (or even the Bible alone) already has all the answers to all the questions, but that is all beside the point. It’s the “My way or the highway” attitude.&lt;/p&gt;

&lt;p&gt;And suddenly it occurred to me that the fact that she was telling me about her transformation without trying to convince me to tag along was so unusual that it actually bothered me.&lt;/p&gt;

&lt;p&gt;Looking back on various conversations I had throughout my life in Israel, it was starting to be evident that Israelis have this tendency to try to convince others to go their way. “Dude, you just HAVE to watch The Wire. I’m telling you, it’s the best TV show ever!”. Or “We just came back from two weeks in Thailand. Man, you just HAVE to go there!”. Or how about “Man, this iPhone is amazing! You HAVE to get one! Throw that stupid Nokia already!” ?&lt;/p&gt;

&lt;p&gt;I was trying to figure out why it is that we do that. Where the need to be trend-setters and leaders comes from. The best explanation I could come up with, as shallow as it may sound, is that by seeing people following our lead, we draw reassurances to the correctness of our choices and the social value that we carry. We’re actually trying to convince you to do something so WE can feel better about ourselves, not so YOU can about yourself.&lt;/p&gt;

&lt;p&gt;I have decided to put myself into observation mode for a couple of weeks. I will try to listen to conversations around me and to listen to conversations I’m engaged in. I’m going to try to NOT engage myself in trying to convince people. I’ll try to say just “The Wire is a great TV show, I had an amazing time watching it.” without adding “you HAVE to watch it if you haven’t already”.&lt;/p&gt;

&lt;p&gt;Old habits die hard. I wonder how well I’ll do. And since I’m only starting tomorrow, I’ll conclude by saying that this is one of a few epiphanies I’ve had in my life, I think it’s a great idea and you all HAVE to give it a try.&lt;/p&gt;

&lt;p&gt;Inbar.&lt;/p&gt;</content><author><name></name></author><category term="general" /><summary type="html">A couple of days ago, a friend of mine told me there was something she wanted to tell me. After the usual “you’re pregnant?” and “so, getting married?” auto-responses from me, she told me she had recently decided to become a vegan. This unexpected transition occurred after she had watched some of the clips that are recently running around the internet, particularly on Facebook. She was appalled by the views to the point of nausea, after which came the contemplation that concluded in making a decision.</summary></entry><entry><title type="html">אמסטרדם, ארה”ב ומרא”מ - פרק 8 - ארצות-הברית, טייק 2</title><link href="http://localhost:4000/travel/ams-usa-centam/2011/08/05/%D7%9E%D7%A8%D7%90%D7%9E-%D7%A4%D7%A8%D7%A7-8.html" rel="alternate" type="text/html" title="אמסטרדם, ארה”ב ומרא”מ - פרק 8 - ארצות-הברית, טייק 2" /><published>2011-08-05T11:10:13+03:00</published><updated>2011-08-05T11:10:13+03:00</updated><id>http://localhost:4000/travel/ams-usa-centam/2011/08/05/%D7%9E%D7%A8%D7%90%D7%9E-%D7%A4%D7%A8%D7%A7-8</id><content type="html" xml:base="http://localhost:4000/travel/ams-usa-centam/2011/08/05/%D7%9E%D7%A8%D7%90%D7%9E-%D7%A4%D7%A8%D7%A7-8.html">&lt;p&gt;הטיסה מקנקון לניוארק עברה בקלות, וכמעט סיימתי לכתוב את פרק בליז. ישבתי ליד החלון ולידי ישב זוג אמריקאים ממוצא אוקראיני. אני לא כל-כך זוכר איך ולמה קיבלתי את הרושם הזה, אבל הבחורה היתה נראית לי חריפה בצורה בלתי-רגילה. לקראת הנחיתה, לעומת זאת, נזכרתי.&lt;/p&gt;

&lt;p&gt;אנחנו 20 שניות מהנחיתה, חצינו כבר את הגדר של שדה התעופה. פתאום הבחורה לידי מצביעה החוצה, דרך החלון, ואומרת: “אה, מה זה? משהו קורה פה!”. אני מסובב את הראש ימינה, מציץ החוצה וחושכות עיני: ארבעה רכבי כיבוי שועטים לעבר מסלול הנחיתה שעליו אנחנו נוחתים. ברגע ה-Touchdown ארבע הכבאיות כבר חונות בשולי המסלול, מימין. הטייס לא הודיע שום דבר ואנחנו כבר כמעט מתחילים להילחץ. אנחנו מסיימים את הנחיתה לקראת סוף המסלול ופונים ימינה, כדי לפנות את המסלול. ואז אני מבין.&lt;/p&gt;

&lt;p&gt;מייד אחרינו מגיע לנחיתה מטוס נוסף - MD80. ברגע שהוא נוגע במסלול, כל הכבאיות מתחילות לנוע. אנחנו מבינים שמצב החירום הוא לא שלנו אלא של המטוס השני. אני כבר עם המצלמה ביד, מצלם קטע וידאו (רפי רשף, הנה אני בא!). המטוס מסיע לקצה המסלול ועוצר. הכבאיות מגיעות אליו - ונעצרות מסביבו. הצוואר שלי מסובב כבר עד הסוף ימינה, ועוד מעט אני אאבד את המטוס, אבל לא קורה כלום. לא נפתחות המגלשות, הכבאיות לא מתחילות להתיז. אני לא מבין מה קורה, קצת מתאכזב מזה שלא אראה הצגה טובה, והמטוס נעלם לי.&lt;/p&gt;

&lt;p&gt;בביקורת הדרכונים לא היה תור (פעם ראשונה בהסטוריה שזה קורה לי!) אז לא הייתי צריך לעשות תרגילים. השאלה עכשיו היתה איך אני מגיע אל גלעד, שגר ב-Cresskill, NJ. התקשרתי אל גלעד כדי לשאול אותו מה הדרך הכי טובה, והוא אמר לי להזמין Car Service, שזה סוג של מונית ספיישל. אבל הסתבר שהם יהיו זמינים רק בעוד שעתיים.&lt;/p&gt;

&lt;p&gt;I don’t think so.&lt;/p&gt;

&lt;p&gt;אחרי שהאופציה הזו נפלה, עברתי לדפ”א ב’: אוטובוס ב-$15 אל ה-Port Authority וממנו אוטובוס נוסף ב-$5 אל גלעד. התקשרתי אליו לעדכן אותו, אבל הוא לא ענה, אז קניתי את הכרטיס. המוכרת, אגב, נתנה לי הנחה לנכים, בלי שביקשתי ואפילו בלי שידעתי שיש. חצי מחיר, אגב - $7.5. אמרתי לה יפה תודה ועליתי על האוטובוס, שיוצא כל רבע שעה.&lt;/p&gt;

&lt;p&gt;האוטובוס, כך מסתבר, עובר בשלושת הטרמינלים לפני שהוא יוצא מהשדה, אז עצרנו בטרמינל הבא. ופתאום - גלעד מתקשר. “מה? לא יכול להיות. לא ביקשת Car Service. אתה תתייבש שעתיים בדרכים עכשיו.” טוב, אני חושב, גלעד גר פה, הוא יודע מה הוא אומר. אני מתנצל בפני הנהג ומבקש להוציא את התיקים שלי מתא המטען. הוא קצת נעלב, אבל מילא. אני רץ עם התיקים לתוך הטרמינל ומחפש את הדוכן שכתוב עליו Car Service. “אני צריך הסעה ל-Cresskill,NJ”, אני אומר בעודי מסדיר נשימה. “אין בעיה - יציאה בעוד שעתיים”. הא? אז בשביל מה ירדתי מהאוטובוס?!?&lt;/p&gt;

&lt;p&gt;אני תופס את התיקים שלי ונותן ספרינט בחזרה החוצה. למזלי הרב, האוטובוס עדיין שם. בפעם השניה אני ניגש אל הנהג, מתנצל ומבקש להחזיר את התיקים שלי לתא המטען… אני עולה על האוטובוס ומתיישב.&lt;/p&gt;

&lt;p&gt;ואז גלעד מתקשר שוב. ואני מגלה שאת ה-Car Service הייתי צריך להזמין בטלפון ולא מהדוכן, וכך הייתי מוצא הסעה תוך רבע שעה, היישר אל הבית של גלעד. אבל לי כבר נמאס מהריצות והתיזוזים, ואני מחליט שאני נשאר כבר באוטובוס.&lt;/p&gt;

&lt;p&gt;לא היתה תנועה בכלל. רק כדי שתבינו, התנועה אל ניו-יורק ובתוכה היא כל-כך זוועתית, עד-כדי כך שעל האוטוסטרדה יש שלטים כמו:&lt;/p&gt;

&lt;div dir=&quot;ltr&quot;&gt;
New York traffic is not a nightmare.&lt;br /&gt;
Nightmares are shorter.&lt;br /&gt;
&lt;/div&gt;

&lt;p&gt;או:&lt;/p&gt;

&lt;div dir=&quot;ltr&quot;&gt;
Broadway isn't all that broad.&lt;br /&gt;
Leave your car at home.
&lt;/div&gt;
&lt;p&gt;&lt;br /&gt;&lt;/p&gt;

&lt;p&gt;הצפי היה לשעה וחצי עד ה-Port Authority אבל הגענו בארבעים דקות (!). כשנכנסתי לתחנה, משהו היה לי מוזר. בכל מקום היו קבוצות קטנות של חיילים שעמדו בפינות והיה די ברור שהם בתפקיד, שלא לדבר על כך שכזו כמות של חיילים היא דבר נדיר בארה”ב, לכשעצמו. רק למחרת אני אגלה שהיום היה Memorial Day - יום הזיכרון האמריקאי.&lt;/p&gt;

&lt;p&gt;עליתי על האוטובוס ל-Cresskill, ובהנחת הנכים הוא עלה $2.5. ז”א שבסה”כ שילמתי $10 כדי להגיע משדה-התעופה אל הבית של גלעד, וה-Tradeoff היה הזמן, כמובן. אבל כמה דקות לפני שהגעתי לתחנה שבה אני יורד - Tenafly - גלעד עדכן אותי שהוא יצא להביא את סבתא שלו ויחזור בעוד שעה. הבית של גלעד רחוק מהתחנה, אבל התחנה היא מול בית-קפה בשם Angelique, אז ישבתי לאכול שם ארוחת ערב. בית-הקפה הוא בבעלות ישראלית וישראלים רבים פוקדים אותו, בשולחן שלידי ישבו שלוש בנות וקדחו אחת לשניה, בווליום גבוה כמו שישראלים יודעים.&lt;/p&gt;

&lt;p&gt;כשהגעתי לגלעד התקשרתי לדניאל כדי לתאם מתי אני מגיע. אחרי שסגרנו שעה, קבעתי לי תור לחנות האפל בקיימברידג’, איפה שדניאל גר (שזה בעצם מול בוסטון, מעבר לנהר. כמו לגור בגבעתיים…), כדי להחליף את הטלפון שלי (אני מזכיר שבשבוע הראשון בהונדורס ה-WiFi שלי מת) ואז קניתי את כרטיס האוטובוס ב-BoltBus. גיביתי בשלושה מקומות את כל התמונות שצילמתי במרכז אמריקה, ארזתי את התיק למחר והלכתי לישון. יום ארוך.&lt;/p&gt;

&lt;p&gt;1/6. בבוקר נסעתי עם גלעד לניו-יורק. בד”כ הוא נוסע רק עד תחנת הרכבת אבל היום הוא נסע עד העיר. המשרד שלו, שנמצא בשדירה השמינית, הוא במרחק שלושה רחובות מהתחנה של BoltBus, אז זה התאים בול. ליוויתי אותו למשרד ואז המשכתי אל התחנה.&lt;/p&gt;

&lt;p&gt;התחנה היא בעצם סתם שלט על המדרכה, בצומת של רחוב 34 עם השדירה השמינית. כשהגעתי לשם, כבר ישב שם בחור עם הבן שלו. הצטרפתי אליהם ואחרי חמש דקות הגיעה עוד בחורה, עמוסת תיקים. התחלנו לדבר וגיליתי ששמה אנה והיא ספרדיה, ממדריד. מייד עברנו לספרדית, והיא סיפרה שהיא במסע דילוגים מטעם העבודה, שהיא נוסעת באוטובוס לפגישה בבוסטון, רק כדי לטוס אחה”צ ללוס-אנג’לס כי הטיסה חזרה למדריד היא מלוס-אנג’לס. היתה לנו אחלה שיחה, שהעבירה לנו את הזמן עד האוטובוס, ואז התיישבנו במקומות שונים. הנסיעה, כצפוי, היתה קלה. עם אינטרנט וחשמל קשה להשתעמם. כשהגענו, אנה נתנה לי כרטיס ביקור ואמרנו שנהיה בקשר. מהתחנה המרכזית לקחתי מטרו (הקו האדום ל-Kendall) ואז Shuttle אל ה-Cambridge Galleria, שם נמצאת חנות אפל. הגעתי עשר דקות לפני התור שלי, וקיבלו אותי ישר. היו לי שני דברים שרציתי לטפל בהם: ה-WiFi באייפון שלי שלא עבד וקורא הכרטיסים של המחשב, שמשום מה סירב לקרוא את הכרטיס של ה-Nikon D7000 שלי.&lt;/p&gt;

&lt;p&gt;התחלנו עם האייפון. הבחור שעזר לי בדק אותו ותוך חצי דקה אישר שהוא דפוק ושצריך להחליף אותו. כבר התחלה טובה. אבל השלב הבא היה לבדוק אם יש בכלל iPhone 3G במלאי, והתשובה היתה שלא. ניסיתי למנף את הסיטואציה ואמרתי לו שיבדוק אם יש אולי iPhone 3GS וישדרג לי על חשבונם, אבל גם זה לא היה. iPhone 4 כבר היה יותר מדי לבקש. אבל זה לא הסתיים בכך שלא היה לו את המכשיר במלאי. באף חנות באיזור לא היה את המכשיר. הוא הציע להזמין לי אותו אבל לא ידע להגיד בדיוק כמה זמן יקח לו להגיע, ואני לא ידעתי בדיוק כמה זמן אהיה בבוסטון. אז לא נותר לי אלא להתמודד עם האכזבה ולחכות לניו-יורק.&lt;/p&gt;

&lt;p&gt;עברנו למחשב. הראיתי לו איך המחשב לא קורא את הכרטיס הזה אבל כן קורא כרטיסים אחרים, ואיך קורא הכרטיסים החיצוני שלי דווקא קורא אותו יופי. הוא היה מופתע, וביקש רשות לבדוק את הכרטיס שלי על מחשבים נוספים בחנות. הוא חזר אחרי כמה דקות, די נבוך, וסיפר לי שהוא ניסה את הכרטיס שלי על כל המחשבים החדשים בחנות, ועל אף אחד מהם הכרטיס לא עבד. הוא אמר לי שלדעתו זו בעיה רוחבית בכל המחשבים החדשים, וביקש את רשותי לצלם את הכרטיס ולרשום את כל הפרטים שלו כדי לעדכן את אפל.&lt;/p&gt;

&lt;p&gt;אז אמנם יצאתי מהחנות בידיים ריקות, אבל לפחות עליתי על בעיה שכנראה תתוקן בעדכון התוכנה הבא…&lt;/p&gt;

&lt;p&gt;כשיצאתי מהחנות התקשרתי לדניאל ולבארית, אשתו, והגענו למסקנה שהכי פשוט יהיה שאחכה לדניאל בקניון איזה שעתיים ואז הוא יאסוף אותי בדרך חזרה מהעבודה. היה סטארבאקס בקניון, מה שסגר לי את הפינה הזו כי אני תמיד נמצא באיחור בבלוג וכל הזדמנות לשבת על האינטרנט (ובסאטרבאקס זה חינם) שווה ניצול. דניאל אסף אותי בערך אחרי שעתיים ונסענו לדירה.&lt;/p&gt;

&lt;p&gt;בפעם שעברה שהייתי אצל דניאל, באפריל 2008 (בסוף הטיול מסביב לעולם), בארית והוא היו בדיוק לפני מעבר דירה. זו כבר היתה הדירה החדשה, אבל הם שוב היו לפני מעבר דירה… הדירה הזו היתה שדרוג מהדירה הקודמת, יותר גדולה ויותר נוחה, אבל עדיין ישנתי על אותה הספה :-)&lt;/p&gt;

&lt;p&gt;אחרי מקלחת קצרה יצאנו אל העיר, אל הערב שדניאל הבטיח לי: ישיבה ב-Sports Bar וצפייה במשחק הוקי קרח - בוסטון עלו לגמר ה-Stanley Cup, שזה כמו גמר אופ”א, וזה מעורר התרגשות רבה. הואיל ולא היה לי שום ניסיון ולא היתה לי שום היכרות עם הוקי קרח, ועם בארים בטח שלא היתה לי בעיה, שמחתי על ההזדמנות. נסענו לבאר שנמצא ממש מול האולם בו משחקת אחת הקבוצות המפורסמות של בוסטון (אני כבר לא זוכר איזו, אולי הסלטיקס). הזמנו סטייק ובירה וחיכינו לתחילת המשחק.&lt;/p&gt;

&lt;p&gt;בחוץ, בינתיים, השתוללה רוח מטורפת. בהתחלה לא התרגשנו יותר מדי, אבל זה היה רק עד שהודיעו בטלוויזיה שמדובר בסופת הוריקן, ושבמסצ’וסטס, המדינה בה אנו נמצאים, יש כבר ארבעה הרוגים (?!?). זה קיבל מייד את תשומת ליבנו, אבל מהדיווחים עלה שמוקד הסופה נמצא רחוק מאיתנו, מה שהחזיר מייד את תשומת הלב שלנו אל המשחק.&lt;/p&gt;

&lt;p&gt;הוקי קרח זה משחק מעניין. קודם כל, בניגוד לרוב שאר ענפי הספורט שבהם צריכים להבקיע גולים, למשחק הזה יש מספר אי-זוגי של חלקים: הוא משוחק בשלושה שלישים של 20 דקות. זה כבר גורם לכם להיות קצת יותר עירניים. הדבר הבא שמעניין בו הוא שהדיסקה, שנקראת Puck, היא די קטנה והם מרביצים לה די חזק. התוצאה היא שאם אתם לא מיומנים במיוחד במעקב אחרי גופים מהירים - אתם מגלים שבערך שליש מהזמן אתם מסתכלים למקום בו לדעתכם הדיסקה נמצאת, אבל בפועל היא לא שם. אולי בגלל זה, אגב, יש שלושה שלישים: אם מצמצמים את הזמן הזה, מקבלים שתי מחציות נורמליות.&lt;/p&gt;

&lt;p&gt;הוקי קרח, כמו ששמו מרמז, משוחק על קרח. נשים בצד את העובדה שאיך שלא תסתכלו על זה, המשפט “השחקנים מחליקים על הקרח” לא נשמע גברי בכלל ומעלה אסוציאציות של גברים בטייטס, קרח, בסופו של דבר, הוא קר. מתכנני המשחק הבינו את הבעייתיות בזה ולכן העבירו חוק שאומר שפעם בכמה זמן, השחקנים יכולים להתחמם ע”י זה שהם ילכו מכות - פעילות ספורטיבית לכשעצמה, שגם מחממת וגם משחררת אדרנלין. השופט מחכה בצד עד שגם לו נהיה קר, ואז הוא מתערב. לפעמים הם מרביצים ממש חזק ואז מפנים מישהו מהמגרש על אלונקה (שלא בשונה מכדורגל).&lt;/p&gt;

&lt;p&gt;דניאל ניצל את שני השלישים הראשונים כדי להסביר לי את רוב החוקים, ואחרי שהסתיים השליש השני (והסטייק) החלטנו לחזור הביתה ולראות את סוף המשחק בבית. בוסטון הפסידו בסוף, אבל זו סדרה של “הטוב משבעה”. הכל פתוח.&lt;/p&gt;

&lt;p&gt;2/6. בארית היתה היום באיזה כנס בעיר, וקבענו להיפגש לארוחת צהריים. ניצלתי את הבוקר להירגעות עם Spiderman 3 שראיתי בגרסת ה-BlueRay בפעם הראשונה (לא הפיל אותי לרצפה). היה יום יפה והחלטתי שבמקום לקחת מטרו או אוטובוס עד בארית אני פשוט אלך ברגל. זה יצא בערך 50 דקות הליכה, שנהניתי ממנה מאד. הלכתי על גדת הנהר בצד של קיימברידג’, חציתי לצד של בוסטון ואז הלכתי דרך הבניינים המרשימים של Boston University אל Commonwelth Avenue. לבשתי את החולצה שקיבלתי מהחברים ב-onavo ומאד קיוויתי שמישהו יגש אלי ויבקש פרטים, אבל לצערי זה לא קרה. גרוע מזה, גם שכחתי להצטלם איתה על רקע בניינים מפורסמים בבוסטון, מה שהיה משמח את החבר’ה מאד. כשהגעתי לאיזור הכללי של המקום בו הייתי צריך לפגוש את בארית, גיליתי שבעצם לא רשמתי את הכתובת. לא רק זה, אלא שגם שכחתי להטעין את הסלולארי בלילה והסוללה עמדה להיגמר. בארית לא ענתה לטלפון ופחדתי שהטלפון ייכבה. ברגע האחרון היא ענתה ל-SMS והגעתי למקום הנכון.&lt;/p&gt;

&lt;p&gt;בארית לקחה אותי למסעדה איטלקית נחמדה בשם Paparazzi ברחוב Newberry, שהוא בעצמו מין רחוב קניות יפה. בכלל, בחלקים גדולים של העיר המבנים פה ממש יפים. כשסיימנו לאכול היא היתה צריכה לחזור אל הכנס שלה ואני הלכתי להסתובב קצת בעיר. הייתי פה כבר פעם אחת אז היו לי כמה איזורים חדשים להגיע אליהם. הסתובבתי איזו שעה וחצי בדרום מזרח העיר, וכשהגעתי אל ה-Aquarium החלטתי שאני קצת עייף ומתאים לי שנ”צ לפני שדניאל חוזר מהעבודה. חזרתי לדירה.&lt;/p&gt;

&lt;p&gt;רבע שעה אחרי שהנחתי את הראש על המיטה, דניאל הגיע, מוקדם מהצפוי. היום הוא מבשל ארוחת ערב, אז הוא רצה להקדיש לזה מספיק זמן. הארוחה, כראוי לבשלן בדרגתו של דניאל, יצאה מעולה. אחריה כבר לא יצאנו… במקום זאת, ניצלתי את הערב בבית להעלות לאינטרנט כמה תמונות מהטיול.&lt;/p&gt;

&lt;p&gt;3/6. קצת התעייפתי מהטיול הזה וזו גם הפעם השנייה שלי פה, אז החלטתי להעביר יום רגוע. כל הבוקר הייתי בדירה (ראיתי עוד סרט) ובצהריים יצאתי לאכול ב-Harvard Square - איזור מקסים בלב קיימברידג’, שמלא בחנויות ספרים, בתי קפה, מקומות לאכול בהם ושאר בתי-עסק “מגניבים”. כמו שאמרתי גם בפעם שעברה שהייתי פה, כולם נראים יותר אינטיליגנטים. אפילו נגני הרחוב.&lt;/p&gt;

&lt;p&gt;חזרתי לדירה אחרי האוכל וחיכיתי לדניאל שיחזור מהעבודה. גיליתי שברחוב Newberry יש חנות של Oliviers&amp;amp;CO - חנות השמנים המדהימה שגיליתי כשגרתי בהמבורג. הנחתי שדניאל ישמח לגלות אותה, בהיותו איטלקי אותנטי ובשלן מצויין. החנות היתה, לא פחות ולא יותר, צמודה למסעדה בה אכלתי אתמול עם בארית - אפילו לא שמתי לב… לשמחתי, דניאל אהב את השמנים ואפילו קנה בקבוק הביתה. אחרי שקנינו את השמן הלכנו להסתובב קצת ברחוב Newberry וקינחנו בגלידה וקפה.&lt;/p&gt;

&lt;p&gt;חזרנו הביתה ואני כבר הייתי צריך להתארגן, כי קבעתי ארוחת ערב עם מגדלנה. מי שקורא כבר הרבה זמן את השטויות שאני כותב יזכור, אולי, את מגדלנה שטיילתי איתה בבורמה, במאי 2006. לפני חצי שנה היא עברה עם חבר שלה לבוסטון, הוא עושה תזה והיא משלימה שנה ברפואה. כשגיליתי שהיא גרה פה, כמה חודשים לפני הטיול, היה לי ברור שבפעם הבאה שאני מגיע לבוסטון (וברור שאני אגיע, בגלל דניאל) אני אפגש איתה.&lt;/p&gt;

&lt;p&gt;קבענו להיפגש בשמונה בערב ב-Cheesecake Factory. התארגנתי קצת לאט ולכן כשראיתי שהאוטובוס שאני מחכה לו לא מגיע, לקחתי מונית. גיליתי שזה לא שינה כלום, כי כל הרחוב היה פקוק, וסתם שילמתי יותר. לפחות יצא לי לראות משהו מצחיק: אחרי אחד הרמזורים עמד שוטר, לא חשוב מאיזו עדה, ועצר רכבים, לא יודע למה. אחד הרכבים שהוא עצר היה מונית, והוא עצר אותה באמצע פסי הרכבת. בחיי.&lt;/p&gt;

&lt;p&gt;הפגישה עם מגדלנה היתה מרגשת מחד, ומוזרה מאידך. רוב הזמן העלינו זכרונות מהטיול ולכן לחבר שלה היה קצת מוזר, אבל מדי פעם שינינו נושא ובסוף הסתדרנו. אחרי ארוחת הערב החלטנו ללכת לשבת באיזה באר והסתובבנו קצת ברחוב Newberry, שהיה מלא חבר’ה שיצאו בסופ”ש. שתינו משקה אחד בבאר ואז נפרדנו. לא נראה לי שאגיע לבוסטון שוב לפני שהיא חוזרת לגרמניה ולכן אם ניפגש שוב אי-פעם, זה יהיה כנראה בישראל או באירופה.&lt;/p&gt;

&lt;p&gt;4/6. היום קבענו לעשות יום טיול. היה דיון שלם על “לאן לסוע”. האופציה שנבחרה, Newport, Rhode Island, היתה במרחק של שעה וחצי נסיעה, בערך. התחלנו את היום עם הרדיו: שמענו תוכנית סטירית סופר-מצחיקה, בסגנון של “יתוש בראש” שהיתה פעם בישראל ונקראת “Wait, wait, don’t tell me”. זה העביר לנו חצי מהנסיעה ומוזיקה שלנו העבירה את החצי השני. ב-Newport עשינו מסלול הליכה שנקרא Cliff Walk. הוא נמצא על קצהו של המצוק שעליו נמצאת העיר, ומאחורי נמצאים כמה מהבתים המרשימים ביותר שראיתי בחיי. בחלקם אפשר גם לבקר, אבל לא הצלחתי להבין למה שדבר כזה לא סתם יבאס אותי ויגרום לי לקנא, אז ויתרתי על זה. ההליכה היתה ממש יפה והזכירה לי מאד את ה-Bondi to Coogee Walk שבסידני, אוסטרליה.&lt;/p&gt;

&lt;p&gt;אחרי שסיימנו את ההליכה על המצוק הלכנו להסתובב קצת בעיר. מסתבר שיש לעיר הזו הרבה היסטוריה, חלקה אפילו מעניין, ובמה שכנראה נחשב ה-Downtown שלה יש כמה בניינים ממש יפים. ישבנו על כוס קפה ואז יצאנו חזרה לקיימברידג’.&lt;/p&gt;

&lt;p&gt;כשחזרנו לדירה, אחרי יום ארוך, גילינו להפתעתנו שיש הפסקת מים בבניין. לא היה אכפת לנו לדחות את המקלחות בכמה שעות, אבל הבעיה האמיתית היתה השירותים. לקומפלקס הבנייינים שדניאל ובארית גרים בו יש “חדר משותף”, שבו היו גם שירותים, ואיכשהו שם היה לחץ מים, אולי בגלל שדניאל גר בקומה שישית והחדר המשותף היה בקומת הקרקע. אז במשך כמה שעות ירדנו אל החדר המשותף כל פעם שהיינו צריכים לשירותים…&lt;/p&gt;

&lt;p&gt;לארוחת ערב בארית ודניאל לקחו אותי למסעדה איטלקית שהם הולכים אליה הרבה, והארוחה היתה טובה מאד. המסעדה גם היתה מלאה פוזה, המנהל ורב-המלצרים היו איטלקים אורגינל, בחליפות, ובאופן כללי היתה שם הרגשה של “הגעת למקום אותנטי”.&lt;/p&gt;

&lt;p&gt;בערב צפינו במשחק השני של סדרת הגמר של ה-Stanley Cup. גם הפעם בוסטון הפסידו. עוד לא אבדה תקוותנו.&lt;/p&gt;

&lt;p&gt;5/6. האוטובוס חזרה לניו-יורק יצא ב-11:00, אז את הבוקר ניצלתי כדי להמשיך ולסגור פינות בהתארגנות שלי ל-“סובארו דרייב” בנמיביה. בגלל שאני בחו”ל אני לא אהיה במפגש ההכנה ולא אספיק לפגוש את אנשי הצוות שלי לפני המסע, אבל זו לא באמת בעיה.&lt;/p&gt;

&lt;p&gt;אחרי שנפרדתי מבארית, דניאל הקפיץ אותי לתחנה המרכזית. בניגוד לנסיעה מניו-יורק לבוסטון, בה האוטובוס לא היה מלא ורוב האנשים ישבו לבד, היום האוטובוס היה עמוס. לידי התיישבה בחורה צעירה ומעבר למעבר התיישבה בחורה נוספת, כנראה חברה שלה, והן לא הפסיקו לדבר. באיזשהו שלב הצטרפתי לשיחה, לא זוכר אפילו למה, וגיליתי שהבחורה שלידי נקראת Chiara (קיארה) והיא מאיטליה והחברה שלה, Iulia, היא מרומניה. דיברנו הרבה על טיולים ונסיעות וזה העביר יופי את הנסיעה, גם בגלל שהפעם לא היתה הפסקת אוכל ושירותים. ניצלתי גם את האינטרנט באוטובוס כדי להתקשר לאמיר, חבר שלי שגר בניו-יורק והייתי אמור לבקר לפני הונדורס, ותיאמנו את ההגעה שלי אליו.&lt;/p&gt;

&lt;p&gt;כשירדתי מהאוטובוס במנהטן, החלטתי ללכת קודם לחנות של אפל בשדרה החמישית, כדי לנסות לתקן סוף סוף את האייפון שלי, ורק אח”כ לקחת את הרכבת אל אמיר. עליתי על מונית לכיוון, אבל כשהגענו לאיזור רחוב 55 התחילו עומסי תנועה כבדים. הנהג אמר משהו על זה שהשדירה החמישית סגורה בגלל איזה מצעד והבנתי שאגיע כבר מהר יותר ברגל, אפילו שאני עם כל התיקים על הגב. ירדתי מהמונית והתחלתי לצעוד על השדירה השביעית וכשהגעתי לסנטרל-פארק פניתי מזרחה, לכיוון השדירה החמישית והחנות של אפל. עד שהגעתי לשדירה החמישית כבר הבנתי על מה המהומה: מצעד התמיכה השנתי בישראל. דגלי ישראל בכל מקום, מלא חובשי כיפה עם חולצות תמיכה בישראל, וכמובן שגם כמה מהצד השני של המתרס - תומכי הפלשתינאים. למרות שאני יהודי וישראלי, הדבר היחיד שעבר לי בראש היה שכל התיירים שיהיה היום בניו-יורק, שלא לדבר על אלו שגרים פה, לא באמת יזכרו מה היתה האג’נדה של המצעד או אילו טענות הועלו בו, אם בכלל. הם רק יזכרו איך עד שהם כבר הגיעו לניו-יורק, בצד השני של העולם, איזו חבורה של פרו-ישראלים חירבה להם את היום בעיר עם פקקי תנועה מהגיהנום.&lt;/p&gt;

&lt;p&gt;בחנות אפל הצמידו לי בחורה חמודה בשם Rebecca, שדי היה במבט אחד כדי להבין שהיא יהודיה מברוקלין. היא טיפלה בי יפה מאד והחליפה לי את הטלפון מייד. לצערי היה להם את הדגם המדוייק במלאי ולכן לא זכיתי לשדרוג מן ההפקר, אבל היא צ’יפרה אותי בהעברת מספרי הטלפון מהמכשיר הישן אל החדש - דבר שבכלל לא ידעתי שהם יכולים לעשות, והיה חשוב לי כי הייתי צריך להתקשר לאמיר ולתאם את הפגישה איתו בתחנת הרכבת.&lt;/p&gt;

&lt;p&gt;בזמן שהמתנתי, שמעתי מאחורי מחיאות כפיים סוערות וכשהסתובבתי ראיתי חתן וכלה יורדים במדרגות השקופות. בהתחלה, חשבתי לעצמי שצריך להיות סוג מאד מסויים של Nerd כדי לקחת את כלתך לחנות Apple ביום החתונה, אבל אז Rebecca עדכנה אותי שמדובר בעובד החנות, שהכיר את אשתו בזמן העבודה בחנות. וואלה.&lt;/p&gt;

&lt;p&gt;מחנות האפל לקחתי מונית אל התחנה המרכזית של ניו-יורק - Grand Central. התחנה הזו מרשימה בכל המובנים. מבחוץ היא נראית גדולה ומרשימה אבל כשנכנסים פנימה היא בכלל עוצרת נשימה. אולם ענק, שנראה כאילו כולו מאבן ושיש, ובצלעות שלו יש ירידות סולידיות אל הרציפים. אבל אם התרשמתם מהאולם עצמו, זה מהווה רק הכנה לתחושה שמקבלים ברגע שמבינים שכמה שהתחנה הזו גדולה מעל פני האדמה, היא עוד יותר גדולה מתחת לפני האדמה.&lt;/p&gt;

&lt;p&gt;הנסיעה ארכה 45 דקות וכשהגעתי התקשרתי לאמיר, שעדכן אותי שצץ לו משהו ושהוא יגיע בעוד חצי שעה. אז עשיתי את מה שאני עושה הכי טוב בארה”ב כשאני צריך לשרוף זמן: נכנסתי לסטארבאקס :-) לא בא לי קפה, וזכרתי שהשוקו החם שלהם הוא משוקולד מריר, מה שבעיני קצת מפספס את הנקודה. אז פתחתי שיחה עם שתי הבחורות שעובדות שם וחלקתי איתן את הדילמה שלי. הן ממש נשאבו לעניין והתחילו לדבר ביניהן על התערובות שהן יכולות לעשות כדי לנסות לקלוע לטעם שלי. ובאמת, אחרי דקה הן הסכימו על נוסחה. אמרתי להן שאני סומך עליהן והן הכינו לי את השוקו המעודכן. היה ממש טעים. לדעתי, צריך לקרוא למשקה הזה על שמי.&lt;/p&gt;

&lt;p&gt;אמיר הגיע לאסוף אותי ונסענו אל הבית החדש שלו. בפעם שעברה שהייתי פה הוא גר בבית שכור. השכונה פה היא שכונה של חבר’ה שאיך נאמר - יושבים טוב. בפעם שעברה אמיר לקח אותי לסיבוב בשכונה והתנצל על זה שהבית שלו היה “מהבתים הפושטים” (אם תחפשו את הפרק של ניו-יורק בטיול מסביב לעולם, תוכלו לקרוא על זה ביתר פירוט). הפעם, הוא כבר השתדרג וקנה לעצמו בית. מה אני אגיד? ארמון. טירה. הבית הפרטי הכי גדול שהייתי בו אי פעם, חוץ מטירת הרסט (Hearst Castle) בחוף המערבי של ארה”ב. דיברתי עם טלי אשתו והיא סיפרה לי שכששוכרים בית, צריך לעבור כל כמה שנים וזה מקשה הן על ההורים והן על הילדים, אז לקנות בית זה הצעד המתבקש.&lt;/p&gt;

&lt;p&gt;בניגוד לפעם שעברה, אז הגעתי בלילה והילדים שלהם ישנו, הפעם הגעתי אחר-הצהריים וכולם היו ערים. אמיר בדיוק קנה לבן שלו סט של רובי לייזר (Laser Tag), אז חצי שעה רק שיחקנו שלושתנו (אמיר, הבן שלו ואני) וחזרתי לימי ביה”ס, כשהיינו הולכים ל-Laser City (או משהו כזה) ברחוב בן-גוריון ברמת-גן, ממש ליד הקניון. אני נבוך להגיד שהילד קרע לי את הצורה, מה שחסך ממני להפסיד לו בכוונה.&lt;/p&gt;

&lt;p&gt;בערב טלי הכינה לנו פיצות. אז נכון, “להכין פיצה” בארצות-הברית פירושו “לחמם פיצה שמישהו אחר הכין”, אבל הן היו ממש טעימות. אני לא זוכר בדיוק מה היה שם, אבל הארוחה היתה ממש מוצלחת. אחרי שהילדים הלכו לישון עברנו לסלון. בהתחלה חשבנו לראות סרט ובסוף החלטנו לראות את שני הפרקים הראשונים מתוך סדרה שהתחילה להציג בארה”ב וטלי ואמיר עוד לא ראו. הסדרה נקראת “Flashpoint”, והיא סדרה בינונית לחלוטין ומלאה קלישאות, על יחידת משטרה מיוחדת בקנדה (קול נחירה ברקע). קראתי עליה אח”כ באינטרנט ואני זוכר שלא האמנתי שהזמינו ממנה כמה עונות בקנדה. כנראה שבנוף הקנדי הסדרה הזו נחשבת למוצלחת במיוחד.&lt;/p&gt;

&lt;p&gt;6/6. התאריך הזה הוא מיוחד בכמה רמות: ברמה האישית, זה יום הנישואין של אחותי (מזל טוב!); ברמה המדינתית (או לפחות בקרב חובבי אורי זוהר), בשישי לשישי נתפס אלטמן הקטן החרמן הקטן כשהוא מציץ לשירותי הנשים, וכל זאת בעין בלתי מזויינת; וברמה הגלובלית, ה-6/6/42 הוא D-Day - יום הפלישה לנורמנדי.&lt;/p&gt;

&lt;p&gt;בבוקר נסעתי עם אמיר לעבודה. אני חושב שהעובדה שאמיר, שמחזיק בתואר President &amp;amp; CEO של חברה אמריקאית לא קטנה, הולך בבוקר ברגל לתחנת הרכבת, משם לוקח רכבת של 40 דקות לניו-יורק ואז ממשיך ברגל למשרד - היא פשוט מרתקת. ולא רק בגלל הדיון האינסופי על בעיות התחבורה הציבורית בארץ ולמה פה זה לא ככה. אלא כי יש בזה משום צניעות מסויימת. במהלך הנסיעה אמיר גם ייעץ לי קצת לגבי איזו עבודה לחפש ומה כדאי לי לעשות. סה”כ, אני נמצא בנקודה מאד משמעותית בחיים.&lt;/p&gt;

&lt;p&gt;גלעד לא ענה לטלפון אז הלכתי לסטארבאקס (בחיי, אני צריך לקבל שם כרטיס זהב) ואכלתי ארוחת בוקר. הייתי עם כל התיקים אז קיוויתי לתפוס אותו כמה שיותר מהר. אבל משום מה לא הצלחתי. החלטתי שעכשיו זו הזדמנות טובה ללכת ל-B&amp;amp;H, חנות הצילום המפורסמת. היו לי בדיוק שני דברים שרציתי לקנות שם: פלאש ותיק מצלמה לאחותי. החלטתי ללכת ברגל, באמת שאני לא יודע למה. אולי כי היה לי זמן, אולי כי אני אוהב ללכת ברגל, ואולי אפילו כי התקמצנתי על מונית (למרות שלא באמת נראה לי). ההליכה מתחנת הרכבת Grand Central אל B&amp;amp;H, שנמצאת בשדרה התשיעית ורחוב 33, היתה באורך קצת יותר משני קילומטר. עם 20 קילו על הגב. בחיי שאני דפוק, אבל נהניתי מזה.&lt;/p&gt;

&lt;p&gt;ב-B&amp;amp;H מצאתי את מה שהייתי צריך די מהר. האתגר האמיתי היה לא לקנות שם שום דבר אחר. מעבר לעובדה שבמהלך הטיול הזה עשיתי שופינג בכמות שלא תאמן, פה כל פיפס זה מאות דולרים והפיתוי הוא לא גדול - הוא עצום. נמלטתי משם בעור שיני, לפני שבזבזתי עוד כסף על דברים שאני לא באמת צריך.&lt;/p&gt;

&lt;p&gt;משם הלכתי עוד חצי קילומטר עד המשרד של גלעד, וכשהגעתי מייד ישבתי לתכנן לי את היום. היו לי כמה דברים שרציתי להספיק, והיה לי חשוב לתכנן אותם נכון. הדבר הראשון היה משהו בשביל חברים: אחרי ששכחתי להצטלם בבוסטון עם חולצת ה-onavo שלי, הגיע הזמן לעשות את זה בניו-יורק. ספציפית, ב-Times Square. זה היה קל.&lt;/p&gt;

&lt;p&gt;הדבר השני גם היה בשביל חבר: הלכתי לחנות של Barnes &amp;amp; Noble - רשת חנויות ספרים - וחיפשתי עבור חבר שלי עדי איזה ספר שיצא רק עכשיו ועדיין לא הגיע לארץ. אבל החנות שהגעתי אליה התמחתה בספרי Nook, שזה קורא הספרים האלקטרוני של החנות (מקביל ל-Kindle של Amazon, למי שמכיר) ולא היו להם הרבה ספרים מודפסים. הם שלחו אותי לסניף אחר, בדרום העיר. לקחתי מונית לשם, ואכן היה להם את הספר שעדי רצה, אבל ספר אחר שאני רציתי היה רק במהדורה אלקטרונית. באסה.&lt;/p&gt;

&lt;p&gt;הדבר השלישי היה לחזור לחנות של אפל ולקנות את הדיסק של מערכת ההפעלה - מכרתי אותו עם המחשב הישן שלי ואני צריך אותו בשביל כל מיני פרוייקטים וניסויים. כמובן שניצלתי כבר את ההזדמנות והצטלמתי שוב עם החולצה של onavo, הפעם מחוץ לחנות שבשדרה החמישית. למי שלא יודע, חנות אפל שבשדרה החמישית היא המבנה הכי מצולם בכל ניו-יורק!&lt;/p&gt;

&lt;p&gt;כל התיזוז הזה במעלה העיר ובמורדה שרף לי יותר זמן ממה שתכננתי, וכדי לחזור למשרד של גלעד בזמן שהוא ביקש, נאלצתי לוותר על הדבר הרביעי: ללכת לחנות של ציוד צלילה ולחפש מחשב צלילה, שהגיע כבר הזמן שאקנה לעצמי. טוב, אעשה את זה מחר.&lt;/p&gt;

&lt;p&gt;היום גלעד הגיע לעבודה ברכבת. אבל גם כשגלעד אומר שהוא הגיע ברכבת, הכוונה היא “בסך-הכל לא רציתי להיכנס עם האוטו לעיר”. זה לא שהאוטו נשאר בבית או משהו - תחנת הרכבת היא ממש מעבר לנהר וממנה יש עוד נסיעה של כמעט חצי שעה עד הבית… את הערב העברנו בבית, ואני התחלתי לעשות סדר בדברים שלי.&lt;/p&gt;

&lt;p&gt;7/6. משום מה קמתי ממש עייף אז חזרתי לישון. לא היה לי הרבה מה לעשות היום. ת’כלס, הדבר היחיד שנשאר לי זו חנות ציוד הצלילה. אז לקחתי את הזמן בהתעוררות ובהתארגנות. גלעד וצביה כבר יצאו לעיר אז חיפשתי באינטרנט אוטובוסים. מצאתי תחנה של הקו שאני בא איתו מהעיר תמיד, והיא היתה ממש קרובה אז הלכתי אליה.&lt;/p&gt;

&lt;p&gt;בדיוק כשאני הגעתי הגיע גם איזה זקן אחד והתיישב לידי. כנהוג בין זרים בארה”ב, התעלמנו זה מזה באלגנטיות. אבל היה ניכר שמשהו מטריד אותו. בסוף הוא לא התאפק ופנה אלי: “Veteran?”. “כן,” עניתי. “עיראק?” הוא שאל. “לבנון”, עניתי. הבעת הפתעה ניסוכה על פניו. היה ברור שמשהו לא מסתדר לו. כמובן שהסיבה היתה שהוא היה בטוח שאני אמריקאי. אבל החלטתי להמשיך עם זה קצת. “לא על הכל אתה קורא בעיתון”, אמרתי לו. אין על תשובת ה-“יש משהו שאני יודע ואתה לא” כדי לעורר עניין.&lt;/p&gt;

&lt;p&gt;הסתבר שהוא בן 76, ותיק מלחמה בעצמו, ועם נסיון לא קטן. די מהר סיפרתי לו שאני מישראל כי התחלתי לפתח קצת רגשות אשם. אבל היתה לנו שיחה ממש מעניינת. אני חייב להגיד שיותר ויותר פעמים בזמן האחרון אני שם לב שבזמן שהתרבות שלנו מקדשת את הצעירים ומעלה אותם על נס, בזמן שאת המבוגרים והזקנים דוחקים הצידה - דווקא לזקנים והמבוגרים יש הרבה יותר ניסיון חיים ותובנות שלצעירים יקח עוד הרבה זמן להגיע אליהן.&lt;/p&gt;

&lt;p&gt;בגלל שלא חיפשתי את האוטובוס כמו שצריך, או אולי סתם לא שמתי לב לפרטים, יצא שהאוטובוס שעליתי עליו, למרות שזה אותו הקו שאני מגיע איתו מהעיר לפה, הוא דווקא מאסף. שעה וחצי מהחיים נשרפו לי על המסלול שלו, ועד שכבר הגעתי לעיר ונסעתי לחנות ציוד הצלילה, גיליתי שהיא נסגרה לפני שעתיים לרגל חג-השבועות. גם הם יהודים.&lt;/p&gt;

&lt;p&gt;אוף.&lt;/p&gt;

&lt;p&gt;יצאתי מהמבנה, מבואס כולי ומרגיש קצת כמו אדיוט. ואז, כמו כדי לזרות לי מלח על הפצעים, גם לא הצלחתי לתפוס מונית במשך רבע שעה. כולן היו תפוסות. התחלתי ללכת ברגל, ונזכרתי שאני צריך סניף דואר, כדי לשלוח לאורון בחזרה את תיק המצלמה שהוא השאיל לי לפני חודש. השתמשתי באינטרנט של סטארבאקס (אבל הפעם מבחוץ…) וגיליתי שעברתי מול סניף דואר לפני חמש דקות, אבל הסתכלתי לצד השני של הרחוב :-)&lt;/p&gt;

&lt;p&gt;חזרתי למשרד של גלעד ובחמש וחצי יצאנו, אבל לא הביתה. יצאנו, יחד עם שני עובדים של גלעד, לבירה של אחרי העבודה. אור יום מלא, אחר-הצהריים, ואנחנו בבאר. אני מכיר את התרבות הזו, למרות שהיא לא מצאה את דרכה לארץ. אולי כי בארץ עובדים קשה מדי ושעות ארוכות מדי ואז מתים ללכת הביתה, או אולי כי בארץ אתה רוצה לצאת לשתות בירה אחרי מקלחת ועם בגדים חדשים (שלא לדבר עם לצאת עם אנשים חדשים). ואולי, אנחנו פשוט עדיין לא שם. זה היה דווקא נחמד מאד - לא שותים כדי להשתכר, שותים כדי להחליף הילוך בין יום העבודה לבין החיים האישיים. ואולי זה בדיוק מה שעוד לא הבנו בארץ.&lt;/p&gt;

&lt;p&gt;אחרי הבירה הלכנו ברגל לתחנת הרכבת, שנמצאת מתחת ל-Madison Square Garden. באופן אישי אני לא חובב NBA, אבל אני מניח שאם הייתי אז זה היה מרגש אותי קצת יותר :-) לקחנו רכבת לניו-ג’רזי ומשם עברנו לרכב.&lt;/p&gt;

&lt;p&gt;בערב הזמנו Take Away ממסעדה טורקית והיה פשוט מצויין. גם זה משהו שלא קורה בארץ באותה התדירות שהוא קורה בארה”ב, אם כי את הפערים בתחום הזה הצלחנו לצמצם. אחרי האוכל התפניתי למשימה האחרונה שלי: לארוז את כל התיקים לטיסה של מחר. אחרי שבמשך 10 שבועות הדברים שלי היו מפוזרים בכמה מקומות ואף פעם לא הסתובבתי עם כל הציוד בבת אחת, הגיע הזמן לדחוף את הכל לשני התיקים ולקוות שלא אגיע מעבר למשקל המותר (למרות שעם מכסה של שני תיקים של 20 קילו כ”א, נראה לי שאפילו אחרי כל הקניות שעשיתי אני עדיין לא שם).&lt;/p&gt;

&lt;p&gt;8/6. היום האחרון שלי בניו-יורק, היום האחרון שלי בארה”ב, היום האחרון שלי בטיול.&lt;/p&gt;

&lt;p&gt;גלעד עזר לי לסחוב את כל התיקים מהבית, אל האוטו, אל הרכבת ואז אל המשרד. יש לי חצי יום לשרוף בעיר ובצהריים אני לוקח את הרכבת לניו-ג’רזי, לעיר שבה אתי גרה.&lt;/p&gt;

&lt;p&gt;אתי ואני היכרנו בנסיבות מאד מיוחדות. אני הייתי קצין מודיעין בגדוד שיריון, היא היתה בקורס מש”קיות חוי”ה. במסגרת הקורס יש התנסות של סופ”ש בגדוד, כדי להתאמן על כל הדברים שלומדים בקורס. אתי והכיתה שלה נשלחו לגדוד שלי. לכאורה, סיפור לא מיוחד. אבל הסופ”ש הזה לא היה סתם סופ”ש - התאריך היה 4/11/95.&lt;/p&gt;

&lt;p&gt;אחרי ששידרו ברדיו את ההודעה של איתן הבר על מותו של רבין, התכנסנו כולנו - הבנות, הבנים, כל מי שעשה שבת בגדוד - ברחבה הגדודית. הבנות בכו, הבנים ניסו להתמודד. כמו שאמרתי, לא משהו רגיל. מאז אותו לילה אתי ואני נשארנו בקשר. לאחרונה אתי ובעלה עברו לניו-ג’רזי והואיל ולא ראיתי אותה המון זמן - זו היתה סיבה מצויינת לבקר. כשתיאמתי איתה, סיכמנו שאני אגיע אליה בצהריים, אשאר עד הערב והיא תקפיץ אותי לשדה התעופה.&lt;/p&gt;

&lt;p&gt;בסוף לא באמת הסתובבתי בעיר. היה ממש חם - 37 מעלות (!) והעדפתי להישאר במשרד הממוזג. אכלנו צהריים ב-Chipotle, מזון-מהיר מקסיקני, ואח”כ נפרדתי מגלעד (עד הפעם הבאה - הוא מגיע לארץ לא מעט) והלכתי לתחנת הרכבת, כשאני סוחב כמעט 50 קילוגרם של ציוד (שני תיקים של כמעט 20 ק”ג כל אחד ועוד תיק יום של כמעט 10). היה גם ככה חם ואני פשוט נזלתי לי לאיטי. בתחנת הרכבת ריחם עלי אחד הסבלים ולקח את התיקים על העגלה שלו, מה שממש הקל עלי.&lt;/p&gt;

&lt;p&gt;אל התחנה בעיר של אתי הגעתי מזיע כולי, כאילו סיימתי לרוץ כמה קילומטרים טובים. אחרי אחת מהמקלחות המוצדקות ביותר שעשיתי אי פעם, ישבנו והשלמנו פערים (למעשה, התחלנו כבר באוטו). בהזדמנות זו היכרתי את בעלה של אתי, שלא פגשתי קודם, ואת שתי הבנות שלהם. לבעלה של אתי ולי היו כמה נושאי שיחה משותפים וגיליתי אפילו שייתכן שאצליח לעזור לו למצוא עבודה - אני מקווה מאד שכן.&lt;/p&gt;

&lt;p&gt;אחרי ארוחת הערב אתי הקפיצה אותי לשדה התעופה. נפרדנו בלי לדעת מתי ניפגש שוב, אבל הסטטיסטיקה מראה שבממוצע אני מגיע לארה”ב פעם בשנתיים, אז אני לא דואג. בינתיים, התרכזתי בניסוי השני של השיטה למניעת ג’ט-לאג: לא לאכול למעלה מ-14 שעות. לא אכלתי כלום בשדה וגם לא בטיסה, מה שלא היה קשה במיוחד כי זו היתה טיסת לילה וממילא ישנתי חצי ממנה.&lt;/p&gt;

&lt;p&gt;כבר בטרמינל בניוארק ראיתי שדרור קשטן איתי על הטיסה. זה לא באמת עניין אותי כי כדורגל בכלל וכדורגל ישראלי בפרט לא מרגשים אותי, אבל כשנחתתי בשדה התעופה התעכבתי ביציאה. הסיבה היתה שעברתי במכס להצהיר על כל הקניות שלי (והיו לי הרבה דברים הפעם). עד שהצהרתי ושילמתי ויצאתי, הייתי בערך האחרון מהטיסה שיוצא. ובחוץ, באמצע הרחבה שדרכה עוברים, עמד דרור קשטן מול סוללת מצלמות טלוויזיה. אני לא יודע על מה הוא דיבר איתם, אבל שבוע אח”כ חבר שלי סיפר לי שהוא ראה אותי עובר ברקע :-)&lt;/p&gt;

&lt;p&gt;אז בשעה טובה ומוצלחת (ולא רגע אחד מאוחר מדי) נגמר הטיול. יש לי עוד שבוע בארץ לפני שאני יוצא לעוד שבועיים, לנמיביה. אני אסיים כרגע, ואוסיף פרק נוסף לסיכומים ותובנות.&lt;/p&gt;

&lt;p&gt;ניפגש בשמחות,&lt;/p&gt;

&lt;p&gt;ענבר&lt;/p&gt;</content><author><name></name></author><category term="travel" /><category term="ams-usa-centam" /><summary type="html">הטיסה מקנקון לניוארק עברה בקלות, וכמעט סיימתי לכתוב את פרק בליז. ישבתי ליד החלון ולידי ישב זוג אמריקאים ממוצא אוקראיני. אני לא כל-כך זוכר איך ולמה קיבלתי את הרושם הזה, אבל הבחורה היתה נראית לי חריפה בצורה בלתי-רגילה. לקראת הנחיתה, לעומת זאת, נזכרתי.</summary></entry><entry><title type="html">אמסטרדם, ארה”ב ומרא”מ - פרק 7 - מקסיקו</title><link href="http://localhost:4000/travel/ams-usa-centam/2011/07/12/%D7%9E%D7%A8%D7%90%D7%9E-%D7%A4%D7%A8%D7%A7-7.html" rel="alternate" type="text/html" title="אמסטרדם, ארה”ב ומרא”מ - פרק 7 - מקסיקו" /><published>2011-07-12T13:30:07+03:00</published><updated>2011-07-12T13:30:07+03:00</updated><id>http://localhost:4000/travel/ams-usa-centam/2011/07/12/%D7%9E%D7%A8%D7%90%D7%9E-%D7%A4%D7%A8%D7%A7-7</id><content type="html" xml:base="http://localhost:4000/travel/ams-usa-centam/2011/07/12/%D7%9E%D7%A8%D7%90%D7%9E-%D7%A4%D7%A8%D7%A7-7.html">&lt;p&gt;אחרי שיצאנו מבליז, היינו צריכים להיכנס למקסיקו. אבל בניגוד לשאר מעברי הגבול שבהם הולכים מאה מטר ברגל ואז מגיעים לכניסה למדינה הבאה, פה היתה חתיכת מרחק. חצי שעה ברגל, לפי מה שאמרו לנו, ולכן שילמנו דולר בליז אחד לאדם ונסענו במין מיניבוס כזה שנוסע הלוך-חזור בין שתי הנקודות, כל היום.&lt;/p&gt;

&lt;p&gt;הדבר הראשון שחיכה לנו בביקורת הגבולות במקסיקו היה מיזוג אויר. כבר התחלה טובה. מילאנו את הטפסים, נכנסנו למדינה ושאלנו איפה לוקחים את האוטובוס ל-Tulum. בהתחלה רצו מאיתנו $20 ארה”ב לאדם, אבל לא היינו מוכנים לשלם את הסכום הזה. ניהלתי שם שיחה בספרדית עם איזה שלושה אנשים שונים, שדיברו במקביל איתי ואחד עם השני, ובסוף סגרנו על $50 לשלושתנו. אני די בטוח שגם ככה הם עשו עלינו קופה ושכל האחרים (=מקומיים) שילמו פחות, אבל המחיר היה סביר עבור נסיעה של שלוש שעות. הנסיעה עברה חלק ובעצירה שעשינו לצורך ארוחת ערב (היה כבר 18:00) מייד קפצתי על ההזדמנות לנסות את האוכל המקומי, ששמעתי עליו כל כך הרבה.&lt;/p&gt;

&lt;p&gt;האוכל המקומי נמכר במקומות שנקראים טאקריה - Taqueria - חנות או דוכן שמכין את הטאקו (Taco), טורטייה (Tortilla) ושאר המאכלים המקסיקנים. האוכל בדוכנים האלה זול בצורה שלא תאמן, ואפשר לאכול ארוחה משביעה בשניים או שלושה דולר, אם אתם לא חזירים, ובקצת יותר אם אתם כן. חוץ מזה שהוא זול, הוא גם טעים ומייד הבנתי שזו הולכת להיות התזונה שלי בימים הקרובים. הדוכנים האלה עובדים ללא הפסקה ולכן אפילו אם הם נראים מצ’וקמקים - האוכל הוא די טרי.&lt;/p&gt;

&lt;p&gt;הגענו ל-Tulum בשבע בערב. לבנות אין Lonely Planet אבל הן “שמעו שיש פה רק אכסניה אחת ל-Backpackers”. לא באמת האמנתי לזה אבל זרמתי איתן. האכסניה היתה ברחוב הראשי, ממש מול תחנת האוטובוס, אבל היא היתה מלאה. נשאר להם חדר אחד, לקחו אותנו לראות אותו והחדר היה גרוע, אז ויתרנו. הבנות, כמובן, לא ידעו מה לעשות :-) פתחנו Lonely Planet ומצאנו עוד שלושה מקומות, אבל שניים מהם היו מאד רחוקים והשלישי, ובכן, אפילו המקומיים לא ידעו על מה אני מדבר כששאלתי אותם עליו.&lt;/p&gt;

&lt;p&gt;החלטתי לנקוט במדיניות פשוטה: התחלנו ללכת ברחוב הראשי וברגע שראיתי בחור מערבי, מייד שאלתי אותו אם הוא מכיר מקום טוב לישון בו. הרעיון הזה השתלם בו-במקום, כי הבחור היה ניו-זילנדי שאמר לנו שהוא בסך-הכל פה שלוש שעות אבל המקום שהוא נמצא בוא הוא סבבה. הלכנו איתו ואכן הגענו למוטל סביר ביותר - Casa del Sol, ברחוב המקביל לרחוב הראשי (שהוא בכלל הכביש המהיר). היו בו חדרים משותפים (Dorms) במחיר טוב (120 פסו, שהם בערך $10 ארה”ב), מטבח משותף, אינטרנט חינם ומקלחות סבירות.&lt;/p&gt;

&lt;p&gt;כששאלתי את הבעלים על צלילה, הוא אמר לי שהם עובדים עם אחת מחנויות הצלילה בעיר ושהמנהל מגיע תיכף. ישבתי עם המנהל כמה דקות, הוא הסביר לי כמה דברים וענה לי על כל השאלות. המטרה שלי היתה לבחור את צלילות המערות שלי. חצי האי Yucatán, שבו אנחנו נמצאים, הוא בעצם חתיכה ענקית של סלע גיר, שמקבלת מי גשמים מלמעלה ונאכלת לאיטה ע”י מי הים מלמטה (אם הבנתי נכון את ההסבר). זה אומר שיש המון מערות נטיפים (Cenotes) שבשלב מסויים פשוט הוצפו במי גשמים. הואיל ואלו מים מתוקים, ללא זרמים וללא לכלוך, הצלילות בהם מדהימות כי הראות מעולה. השאלה האמיתית היתה באילו מערות אני רוצה לצלול. אחרי שדיברנו, הפור נפל על צמד מערות שנקרא Dos Ojos - “שתי עיניים”. “עין” זה הכינוי המקורי לפתח הכניסה למערה, ושתי אלו צמודות. היציאה: מחר בשמונה בבוקר מהחנות, ברחוב הראשי. המחיר: 1000 פזו לשתי צלילות. מחיר הנחה, כי בד”כ זה 1400 אבל הם עובדים עם המוטל.&lt;/p&gt;

&lt;p&gt;לארוחת הערב שוב הלכתי ל-Taqueria. זה אוכל שממש טעים לי וממש זול. אני אהנה ממנו כמה שאני יכול. ליוויתי את הארוחה בבקבוק קולה (שני דברים יש לי להגיד על זה: 1. קולה בבקבוק זכוכית זו הקולה הכי טעימה, לא משנה מה תגידו; 2. בארץ אני כמעט לא שותה קולה, אז בטיול אני מרשה לעצמי), ואז האוכל נגמר לפני הקולה. זה קורה לי הרבה כי עד שאני כבר מצליח להחזיק את ה-Tortilla בלי שהכל יישפך, אני מפחד לשים אותה על הצלחת כדי לקחת את הבקבוק… אז קמתי, שילמתי, והתחלתי ללכת בחזרה אל המוטל, עם הבקבוק ביד. פתאום, אני קולט שהבחור מה-Taqueria רודף אחרי. אני מסתובב - הוא עומד מאחורי עם קש וכוס חד-פעמית. “אני מצטער”, הוא אומר, “אבל אני צריך את הבקבוק - אנחנו מחזירים אותם”. ואז הוא העביר לי את הקולה מהבקבוק אל הכוס, ורץ בחזרה עם הבקבוק… איזה קטעים.&lt;/p&gt;

&lt;p&gt;25/5. לא הלכתי לישון מאוחר, אז התעוררתי בשש, בערך שעה לפני שתכננתי. אז במקום התכנון הלחוץ שהיה לי, לקחתי את הזמן באיטיות. פתאום אני שם לב שאריק, הבעלים של המוטל, מתחיל להכין את ארוחת הבוקר. משהו לא מסתדר לי. הארוחה, לפי מה שאמרו לי אתמול בערב, מוגשת בשמונה וחצי. אני זוכר את זה כי הבנתי שאני אחמיץ אותה כי אני צריך להיות כבר בחנות הצלילה. ועכשיו בכלל עשרה לשבע…&lt;/p&gt;

&lt;p&gt;Or is it?&lt;/p&gt;

&lt;p&gt;ואז זה מכה בי. אתמול עברנו מבליז למקסיקו, ובכלל לא עלה על דעתי לשאול אם איזור הזמן התחלף. וכמובן שבפעם שאני אשכח לשאול - הוא יתחלף. אז השעה כבר היתה עשרה לשמונה ואני עוד בתחתונים. רצתי לחדר, התארגנתי בדקה וחצי ונתתי ספרינט לחנות הצלילה. בדרך החוצה, ביקשתי מאריק שיתקשר אליהם ויודיע שאני בדרך, שלא יברחו לי. ושוב שכחתי שאני במרכז אמריקה, ואף אחד לא ממהר, ושום דבר לא יוצא בזמן. סתם הגעתי מזיע כולי.&lt;/p&gt;

&lt;p&gt;בחנות אני פוגש, כמה מפתיע, את ארבע הבנות שהצטרפו אלינו למיניבוס ב-Panajachel. כן, אותן בנות שגם צללו איתי בבליז. במרכז אמריקה, בדיוק כמו בדרום אמריקה ובמזרח, יש גל עולה וגל יורד, ורוב הסיכויים הם שאתם תפגשו שוב ושוב את אותם אנשים, אם הם על אותו הגל כמוכם ונעים בקצב דומה. התארגנו על ציוד, עלינו על המיניבוס ויצאנו. אתר ה-Dos Ojos נמצא קצת מעל 11 ק”מ צפון-מזרחית לעיר, אז הנסיעה לא היתה ארוכה. כשהגענו, פרקנו את כל הציוד מהרכבים, הרכבנו ובדקנו הכל ואז עברנו תדריך התנהגות בצלילה. כאן, שלא כמו בצלילת מים-פתוחים, בחלק מהזמן תהיה מעלינו תקרה ולא ניתן יהיה לעלות למעלה לנשום, במקרה חירום. סיימנו את התדרוך, נעלנו את כל התיקים ברכב (הנהג לא צולל) וירדנו למים.&lt;/p&gt;

&lt;p&gt;הכללים אומרים שכל מדריך ילווה לא יותר מארבעה צוללים. היינו 7 אז מדריך אחד קיבל ארבעה ואני הייתי בקבוצה של השלושה. על פניו - יתרון. בפועל - זה היה גיהנום. השניים האחרים היו זוג צרפתי-מקסיקנית. הצרפתי פשוט לא ידע לצלול, אולי הוא רק סיים קורס או משהו, וגם החברה שלו לא היתה מהמצטיינות וכל הזמן העלתה חול מהקרקעית. הצרפתי גם לא לקח איתו מספיק משקולות, אז המדריך עצר את הצלילה באמצע, רץ להביא לו משקולות ואז המשכנו. כמובן שהצרפתי גם נשם כמו חזיר והצלילה הסתיימה לפני שהגעתי אפילו לשליש המיכל. זה היה די מבאס, כי באתי עד כאן ושילמתי גם לא מעט, ואז אני נדפק בגלל שני אדיוטים שלא מבינים שהם בכלל לא צריכים להיות פה, וההתעקשות שלהם לבוא לצלילה פוגעת בעצמם ובאחרים.&lt;/p&gt;

&lt;p&gt;Cesar, המדריך, הבין לבד את הבעייתיות פה והתנצל בפני. אחרי התייעצות עם המדריך השני הוחלט שאתחיל את הצלילה השניה עם הקבוצה שלי, וכשהם יגמרו את האויר, מה שבוודאי יקרה הרבה לפני הזמן, אני אעבור לקבוצה השניה. סידור לא רע, בהתחשב בנסיבות, שגם עבד בסדר גמור.&lt;/p&gt;

&lt;p&gt;כשחזרנו לאוטו, אחת הבנות שמה לב שחסר לה כסף בארנק. מייד אחריה כולם בדקו את הארנקים, כולל עבדכם הנאמן, ולשבעה אנשים שונים היו חסרים כמה מאות פזו, כל אחד. לא כל הכסף בארנק, אלא רק כמות מסויימת ממנו, שעלול לעבור יום שלם לפני שנשים לב שהיא לא שם ואז כבר לא נזכור כמה היה לנו וגם לא נוכל להאשים אף אחד. הסתבר שהנהג שכח לנעול את האוטו, וכדי להוסיף חטא על פשע - גם לא היה כל הזמן לידו. שני המדריכים ממש התבאסו לשמוע את זה, ולנו זה גם קצת הרס את הצלילה, שהיתה די נחמדה אבל עכשיו נשאר לנו טעם לא טוב בפה.&lt;/p&gt;

&lt;p&gt;כשהגענו לחנות, הבעלים שמע את הסיפור. הוא היה בהלם, אמר שמעולם לא קרה לו דבר כזה ומייד החזיר לכולם את הסכום שהיה חסר להם. זה גרם לכל אלה שהיו בטוחים שזה Inside Job קצת לפקפק בזה. מה שכן, אם בהתחלה חשבתי שאין סיכוי שאצלול איתם שוב, אז אחרי קצת מחשבה הבנתי שבסך-הכל אני צריך לא להביא כלום, ולא יקרה לי כלום. סה”כ הם גם נתנו מחירים ממש טובים.&lt;/p&gt;

&lt;p&gt;Cesar, שהבין שאני קצת יותר רציני מהשאר וגם ישב לו קצת על המצפון כל האירוע, שאל אותי אם אני מתכנן לצלול גם מחר. אמרתי שכן. הוא סיפר לי על מערה שנקראת The Pit. היא בעומק של מאה וחמישים מטר, אבל אנחנו יורדים עד 40. יש בה שרידים של יצורים קדומים וביום טוב אפשר למצוא שם עצמות. Cesar אמר שזו הצלילה שהוא הכי אוהב, ושבגלל שהוא פרילאנסר אני יכול לבחור אם אני רוצה לעשות את הצלילה דרך החנות הזו, הזולה יותר, או אחרת. החלטתי שאחרי שהבנתי איך להתנהג איתם, אין לי בעיה עם זה וסגרנו להיפגש מחר בבוקר.&lt;/p&gt;

&lt;p&gt;חזרתי למוטל. להפתעתי, גיליתי שהאחיות הגרמניות עזבו. זה, לכשעצמו, לא מאד הפתיע אותי אבל מה שכן הפתיע אותי היה שלמרות שאנחנו מטיילים ביחד כבר כמעט שבוע, הן לא טרחו להגיד שלום או אפילו להשאיר איזה פתק. מה הן כן עשו? הן השאירו לי 15 פסו אצל אחד החבר’ה האחרים בחדר, שהן עדיין היו חייבות לי על כרטיס האוטובוס ששילמתי עליהן. איזו גרמניות. או שהן בעצם ממש שנאו אותי ורק חיפשו הזדמנות לברוח… לעולם לא נדע :-)&lt;/p&gt;

&lt;p&gt;עליתי למרפסת למעלה, ישבתי קצת על המחשב אבל אחרי חצי שעה נרדמתי, בין השאר גם כי בכלל לא ניסיתי להילחם בזה (צלילות זה דבר מעייף). כשהתעוררתי, שמעתי תזמורת מנגנת איפשהו בסביבה, אז החלטתי לקחת את המצלמה ולחפש אותה. בכל מקרה היה יום יפה אז גם אם לא אמצא אותם, יהיה לי מה לצלם פה. הסתובבתי קצת ברחוב הראשי, צילמתי לא מעט ואז החלטתי לקפוץ אל חוף הים, שנמצא 3.5 ק”מ, בערך, מהרחוב הראשי. רציתי לקחת Colectivo, שזה כמו מונית שירות ועולה 15 פסו במקום ה-50 שתעלה המונית, אבל חיכיתי 10 דקות, קולקטיבו לא הגיע ושעות האור התחילו להיגמר, אז התפשרתי על מונית.&lt;/p&gt;

&lt;p&gt;הנהג היה מאד נחמד ודיברנו במהלך 10 הדקות שלקחה הנסיעה. כשהגענו, הוא הציע לחכות לי ולקחת אותי בחזרה. הבנתי שזו העונה החלשה ודווקא שמחתי על ההצעה. סגרנו על חצי שעה ואני ירדתי אל החוף. השעה כבר היתה ארבע וחצי, בערך, רוב האנשים כבר הלכו הביתה אבל הנוף של החוף הקאריבי לא הלך לשום מקום. הלכתי כמה מאות מטרים צפונה, וכשפניתי ללכת חזרה, לכיוון דרום, ראיתי שבדרום החוף יש המון גולשי קייט. הסתבר שיש שם בי”ס ל-Kite Surfing, והשילוב של חוף קאריבי, שמיים כחולים והמון קייטים בכל מיני צבעים היה מאד יפה. היתה גם רוח טובה לקייט והם ממש חגגו שם. צילמתי כמה תמונות יוצאות מן הכלל (סובייקטיבית, כמובן…)&lt;/p&gt;

&lt;p&gt;בגלל שכבר לא היו הרבה אנשים בחוף, מיציתי את כל העניין הזה לפני שעברה חצי שעה. חזרתי למונית ויצאנו לכיוון העיר. דיברנו עוד קצת בדרך, וכשהגענו אל העיר אמרתי לנהג שהוא יכול להוריד אותי בקצה הצפוני של הרחוב הראשי, כי אני רוצה לאכול משהו ולהסתובב עוד קצת. הוא אמר לי שגם הוא רעב ושאל אותי אם אני רוצה שהוא יקח אותי למקום טוב שמגיש אוכל מקומי. עשיתי הערכת מצב מהירה, והגעתי למסקנה שרוב הסיכויים הם שהוא לא רוצה לשדוד אותי או לאנוס אותי (כבר אי אפשר לדעת) והסכמתי, למרות שעברתי למוד עירנות גבוהה. עצרנו ממש ליד הרחוב הראשי ויצאנו מהאוטו.&lt;/p&gt;

&lt;p&gt;כשיצאנו מהאוטו, הוא עשה דבר מוזר: הוא הלך אל תא המטען, פתח אותו, ניתק מהגג של האוטו את האנטנה של מכשיר הקשר והכניס אותה לתא המטען. שאלתי אותו למה הוא עושה את זה והוא אמר שהאנטנה שווה 1500 פסו והרדיו שבאוטו שווה עוד 3500, ואם יגנבו לו אותם ייקח לו 4 חודשים לחסוך את הכסף כדי לקנות חדש. זה נתן לי קצת פרופורציה על רמת החיים והשכר שלו.&lt;/p&gt;

&lt;p&gt;המקום שהוא לקח אותנו היה ממש קטן. למעשה, הוא בכלל לא היה “מקום”. זה היה מין דוכן בצורת ח’ על המדרכה, ממש כמו באר, בגודל 2.5 על 2.5 מטר, כשבצד הפנימי מונחים סירים מכוסים ושם עומד המוכר. כמו בבאר, היו כיסאות בצד החיצוני של ה-ח’, ואנחנו התיישבנו. בתוך הסירים היו מנות אישיות של כל מיני מאכלים, כשהן עטופות בעלים (אולי של בננה, אבל אני לא בטוח). הנהג הזמין משהו לעצמו, ואמרתי למוכר שיביא לי אותו דבר. קיבלתי מין משהו שנראה כמו הכלאה בין טורטייה ספרדית (חביתה עם תפו”א, בצל ושום) לבין פשטידה כלשהי. זה היה ממש טעים. כשסיימתי את זה קיבלתי מנה נוספת, מסוג אחר, וגם היא היתה מאד טעימה. במשך כל הזמן שישבנו שם באו אנשים ולקחו מנות הביתה. מאחורי הבאר היתה טלוויזיה פתוחה על תוכנית מקומית בסגנון Judge Judy, והיו שם דברים פשוט נוראים, כמו שבד”כ יש בתוכניות האלו, והכל בספרדית שהצלחתי להבין כמעט את כולה. היו גם עוד כמה אנשים שישבו על הבאר, וכולם הכירו איכשהו אחד את השני. זו היתה סיטואציה מאד מיוחדת. כשסיימנו לאכול, החלטתי להזמין את הנהג לארוחה על חשבוני, כהוקרה על השירות שקיבלתי ועל החוויה המיוחדת. זה עלה, כמובן, משהו כמו $12 לשנינו :-)&lt;/p&gt;

&lt;p&gt;בחזרה במוטל, ישבתי קצת לעשות סדר בתמונות שלי ולוודא שהכל מגובה, ואחרי המקלחת חזרתי שוב למעלה, למרפסת. החבר’ה ישבו שם ושיחקו פוקר. אני לא כל-כך אוהב פוקר, למרות כל הניסיונות של קובי באוסטרליה, אבל אני מכיר את החוקים וגם חלק לא קטן מהטקטיקות, אז הצטרפתי לשולחן מבלי להצטרף למשחק. היה די נחמד עם כל המטיילים שהיו שם, בערך 7, ובמהלך הערב כולנו סיפרנו מור”קים מכל הטיולים שלנו - זה היה די משעשע - עד שפרשנו לישון.&lt;/p&gt;

&lt;p&gt;26/5. היום זה היום האחרון שלי כתרמילאי. אחה”צ אני עושה צ’ק-אין למלון שיואב בחר - Grand Sirenis Riviera Maya - מלון 5 כוכבים הכל-כלול. ששת הלילות במלון הזה, עם יואב, אשתו והילדה שלהם, זה מה שהתחיל את כל הטיול. בהתחלה, יואב ואני תכננו טיול צלילות לבד. כשלא הסתדר לו לבוא לבד, הוא החליט להביא את המשפחה איתו ומשבוע על Liveaboard (סירת צלילה שגרים עליה שבוע במהלך טיול צלילות ויש בה הכל) הטיול הפך לשבוע במלון עם חנות צלילה צמודה. מסביב לזה, בניתי את שאר הטיול.&lt;/p&gt;

&lt;p&gt;קבעתי עם Cesar בתשע, אז היה לי מספיק זמן כדי לאכול את ארוחת הבוקר שמגיעה לי חינם. אחרי שהחמצתי אותה אתמול היה לי ציפיות, אבל כל מה שקיבלתי היה מין פנקייק אחד, מעאפן, עם איזה רוטב לא ברור. זה לא היה לא-טעים, אבל, איך לומר? ציפיתי ליותר…&lt;/p&gt;

&lt;p&gt;בעקבות הפקת הלקחים מאתמול, לא הבאתי איתי כלום. ממש כלום. הייתי אני, המצלמה, בגד-ים וחולצה (אפילו בלי פרותזה!) ותעודת הצלילה שאשאיר פיקדון, כמו אתמול. כשהגעתי, עדיין לא היו לקוחות נוספים אז דיברתי קצת עם הבעלים. להפתעתי, הוא סיפר לי שהוא ממש לא האמין לסיפור שלנו אתמול. היתה לו מין דיעה מוצקה כזו שבמקסיקו, הגנבים הם טיפשים. הם לא מחשבים כמה כסף לקחת לך מהארנק שבתוך התיק כדי שלא תשים לב - הם פשוט לוקחים את כל התיק. כבר אתמול שמעתי אותו אומר שהוא חושד באחד הצוללים, בחור מבליז, שלו לא נגנב כסף. הוא רק לא שם לב שאלו שלא נגנב להם כסף היו אלו שלא ירדו לצלילה השניה, ולכן התיקים שלהם לא היה באוטו אלא עליהם… אותו זה לא עניין. וכשאמרתי לו שהבחור ההולנדי הצעיר, שהיה עם אישתו (אותם גם פגשתי בבליז) הוא שוטר ושהוא אמר שהוא משוכנע שזו עבודה מבפנים, אז הבעלים של החנות אמר לי “על שוטרים אני בכלל לא סומך”. וואו. בניגוד לאתמול, הוא גם לא הסכים שאשלם אחרי הצלילה ודרש את הכסף מראש. לא היה עלי כלום אז Cesar הקפיץ אותי למוטל, לקחתי את הויזה ושילמתי.&lt;/p&gt;

&lt;p&gt;כמו ש-Cesar הבטיח, הצלילה היום, ב-The Pit Cenote היתה רק הוא ואני. ה-Cenote הזה רחוק ומבודד. כשמגיעים, מחנים את הרכב על דרך העפר, עולים על כל הציוד והולכים 250 מטר עד ה-Cenote. לא נעים, כשהכל בצבע שחור, מחוץ למים, שוקל המון ובחוץ חום אימים. ה-Cenote עצמו הוא בעצם בור ענק באדמה, מעין מערה בצורת פעמון (כמו בבית גוברין, רק יותר גדול), אבל המים שממלאים אותו לא מגיעים עד למעלה. יש איזה 5-6 מטרים בין שפת הבור לקו המים. פעם, היו פשוט קופצים עם כל הציוד פנימה, ממש כמו שקופצים מסירה, אבל אחרי שמישהי שברה כמה שיניים הם הפסיקו לעשות את זה. מה שעושים במקום זה יותר מגניב: מנפחים את מאזן הציפה ומורידים את כל הציוד למים, עם חבל, והוא מחכה שם. אז, יורדים מסביב בטיפוס על הסלעים עד שמגיעים אל הפלטפורמה מעץ. שוחים אל הציוד, מביאים אותו אל הפלטפורמה ואז אפשר לסיים להתלבש ולהתחיל את הצלילה. מגניב!&lt;/p&gt;

&lt;p&gt;בד”כ יש פה עוד קבוצות, אבל עכשיו היינו לבד. זה הרבה יותר כיף כי יש שקט מסביב, וכשיורדים למים המראה הוא יותר “נקי” - בלי אנשים ובועות. התחלנו לרדת, ו-Cesar הוביל. אחד הדברים המעניינים בחלק מה-Cenotes הוא שבנקודה מסויימת המים המתוקים מתחלפים במים מלוחים. ובניגוד להגיון שאומר שהמים המלוחים צריכים להיות מעל המים המתוקים, פה זה הפוך. וכשהשכבות נפגשות, יש תופעה שנראית מלמעלה כמו ענן, וכשנמצאים בתוכה היא נראית כמו שמן שצף במים. אני יודע את זה עכשיו, אבל לא ידעתי על התופעה הזו כשצללתי, והייתי בטוח שאני לא רואה טוב, שהעדשות עושות לי בעיות בגלל העומק או משהו. אפילו מילאתי את המסכה מים ורוקנתי אותה. איזה ליצן אני.&lt;/p&gt;

&lt;p&gt;ירדנו למה שאני אגלה מאוחר יותר שהם 47.5 מטר. המערה, כמובן, ממשיכה עוד הרבה אחרי אבל רק צוללים טכניים ממשיכים לעומקים האלה, כמובן אחרי שהם עוברים גם הסמכת מערות. למעשה, הורידו לתוך המים מין מיכל גדול כזה, כמו אלו שרואים על גג של בניין, ועשו ממנו תא דקומפרסיה, עם ספסלים, שיהיה נוח, כדי שמי שיורד לעומקים הגדולים - האנשים שממפים את המערות - יוכלו לעשות את חניות הבטיחות והדקומפרסיה בנוחות.&lt;/p&gt;

&lt;p&gt;המראות היו נהדרים בירידה למטה, אבל כשהתחלנו לעלות למעלה, אז נשימתי באמת נעתקה. מלמטה באמת רואים את צורת הפעמון של המערה, ואור השמש שחודר מלמעלה מאיר רק חלקים מהחלל. והחלל הוא עצום. עצום. זה היה כל-כך יפה ואני קיללתי על זה שהמצלמה שלי לא טובה אם מצלמים בה בלי פלאש. אבל ללא ספק, זה היה הדבר היפה ביותר שראיתי אי פעם בצלילה. למעשה, זה אפילו היה יותר יפה מהמערה ב-South West Rocks, באוסטרליה. הצלילה הזו התברגה היישר לראש הטבלה. רק כשכבר הגענו לחניית הבטיחות האחרונה, הגיעו עוד אנשים. מהר מהר, לפני שהם התחילו את הצלילה, Cesar לקח אותי לאיזו פינה של המערה, הזיז איזה סלע קטן מהמקום והראה לי עצמות של בעלי חיים קדומים. בגלל שכל מיני חארות גונבים את העצמות, אז המדריכים החביאו אותם :-) זה היה פשוט מושלם.&lt;/p&gt;

&lt;p&gt;כשיצאנו מהמים, Cesar גילה לי שהבעלים של החנות, המניאק הזה, אמר לו “אני חושב שהישראלי הזה מעורב בסיפור עם הכסף. תדפוק אותו בצלילה, קח אותו רק ל-35 מטר, אני רוצה שהוא יקלל”. לא האמנתי כשמעתי את זה. אבל Cesar הוא מקצוען, והוא גם ככה פרילאנסר אז הוא לא יעשה שטויות כאלו. ליתר בטחון, תיאמנו גרסאות למקרה שהאדיוט ישאל. סיכמנו גם ש-Cesar יתן לי כרטיסי ביקור ואני אעשה לו יחסי ציבור.&lt;/p&gt;

&lt;p&gt;אז אם מישהו מכם מגיע ל-Tulum ורוצה לצלול עם מדריך סופר מקצועי, עם 3000 צלילות מערות ושלא משחק משחקים מטופשים - שלחו לי מייל ואתן לכם את הפרטים שלו.&lt;/p&gt;

&lt;p&gt;הייתי בחזרה במוטל בערך באחת. המלון שלי נמצא ליד העיר Akumal, המרוחקת רק 22 ק”מ מ-Tulum, אז ממש לא היה לי לחץ של זמן. גם לא התכוונתי לקחת אוטובוס, אלא Colectivo, ממש כמו לקחת את מונית השירות לחיפה או לנתניה, כי ממילא המלון נמצא על הכביש הראשי. במוטל גיליתי שעוד שני חבר’ה מתכננים לקחת את ה-Colectivo (הם נוסעים ל-Playa del Carmen) אז קבענו לצאת ביחד. את ארוחת הצהריים האחרונה שלי ב-Tulum אכלתי דווקא בסאבווי, ושם שמתי לב לעובדה שמחיר ארוחה בסאבווי הוא פי שלושה ממה שתשלמו על ארוחה משביעה באותה מידה באחת ה-Taquerias שבחוץ…&lt;/p&gt;

&lt;p&gt;הקולקטיבו הוריד אותי על הכביש הראשי, אבל המלון לא היה בדיוק שם. הוא היה קילומטר, בערך, לכיוון מזרח. היה חם. היו לי הרבה תיקים. פתאום עלה בדעתי שבהתחשב בעובדה שאני הולך למלון 5 כוכבים, זה לא כל-כך ברור שהש”ג בכלל ייתן לי להיכנס. אני נראה כמו תרמילאי תפרן בלי גרוש על התחת. כבר התחלתי להריץ בראש כל מיני דיאלוגים עם אנשי אבטחה, אבל כשהגעתי - לאף אחד לא היה אכפת ומצאתי את עצמי בלובי.&lt;/p&gt;

&lt;p&gt;בזמן הצ’ק-אין שאלתי אם יואב כבר הגיע. הבחור עבר על המגירה של ההזמנות ולא מצא אותו. לרגע, נבהלתי. זכרתי שכשהזמנתי את המלון ראיתי שהיו שניים בשם הזה ופתאום קלטתי שיכול להיות שהגעתי למלון הלא נכון… ביקשתי ממנו לבדוק במחשב, ושם דווקא יואב הופיע. אחרי בדיקה חוזרת, הוא גם מצא את ההזמנה שלו ואני נרגעתי. הוא עדיין לא הגיע.&lt;/p&gt;

&lt;p&gt;אחרי הצ’ק-אין בא בחור לקחת אותי לחדר. חשבתי שזה סתם בל-בוי, אבל הוא לקח אותי על עגלה כזו, כמו שלוקחים את הזקנים והנכים בשדה התעופה. טוב, חשבתי לעצמי, הפרותזה ממשיכה לעשות את העבודה :-) אבל אחרי 40 שניות, בערך בזמן שבו הלסת שלי הגיעה לקצה טווח התנועה שלה, הבנתי. זה לא שהתייחסו אלי יפה כי אני נכה. זה שהמלון הזה הוא לא מלון - הוא פאקינג כפר נופש בגודל של רמת אביב ג’! היו שם קומפלקסים שלמים של חדרים, חדרי אוכל, בארים, מסעדות, בריכות… מחלקים בקבלה מפה! וואו, לאן יואב שלח אותי?&lt;/p&gt;

&lt;p&gt;ואז נכנסנו לחדר. הפעם האחרונה שהרגשתי ככה היתה עם קובי בסידני, כששכרנו את הסוויטה עם שני חדרי השינה. פה אמנם לא היו שני חדרי שינה והיתה רק מקלחת אחת, אבל כל השאר היה באותה רמת גימור, והיה לי ג’קוזי בחדר (שאת זה דווקא ידעתי מראש). אז דבר ראשון, כמובן, צילמתי את החדר מכל הכיוונים :-) אח”כ עבדתי כמה דקות על למחוק את החיוך המטופש מהחיים ואז התפניתי לפרוק את התיקים שלי, שלא אגע בהם בשבוע הקרוב.&lt;/p&gt;

&lt;p&gt;זיפזפתי קצת בטלוויזיה (גיליתי סדרת עו”ד בשם The Defenders - סבירה לחלוטין) ופתחתי את המחשב כדי לבדוק מיילים. הפתעה: אין רשת אלחוטית בחדר. מוזר. בכל מוטל במרכז אמריקה, מצ’וקמק ככל שיהיה, יש אינטרנט אלחוטי (ועוד חינם!) ופה אין. הלכתי לקבלה כדי לברר מה קורה, והתבשרתי שרשת אלחוטית יש רק באיזור הלובי והם ישמחו למכור לי שעת אינטרנט בשישה דולר. WTF??? אה, אם אני רוצה, אז שבוע שלם זה שישים דולר.&lt;/p&gt;

&lt;p&gt;מניאקים. כל היחידה הזו - מניאקים.&lt;/p&gt;

&lt;p&gt;ואז, כמו שהיה לי ברור שיהיה, יואב הגיע. הם קיבלו את החדר מולי, אבל היו ממש עייפים בגלל הטיסה (והילדה…) אז אני הלכתי לבריכה והם הלכו לשנ”צ קצת. בבריכה היה באר, בתוך המים, עם התמחות בעיקר בקוקטיילים. הכל חינם, אגב. אז ניסיתי איזה קוקטייל בשם Bahama Mama, שאני כבר לא זוכר מה היה בו אבל הוא היה ממש טעים וגם חלש באלכוהול, מה שהפך אותו מייד למרענן הרשמי שלי לשבוע הקרוב. התחלתי לדבר עם האנשים שמסביבי והיכרתי את Cody ו-Kim מדאלאס, טקסס ואת Darren ו-Lisa מסיאטל. חבר’ה טובים, מבוססים פיננסית (אם כי לא עשירים). דארן וליסה ביום הנישואין העשירי שלהם והילדים של קודי וקים כבר לא גרים בבית. כולם מאד נחמדים, חלקם כבר היו פה בעבר, וככה הפכנו להיות “החבר’ה מהבאר שבבריכה”. בין לבין עברתי בחנות הצלילה, גם כדי למצוא אותה (הקומפלקס הוא ענק) וגם כדי להבין אילו צלילות הם מציעים וכמה הם גובים.&lt;/p&gt;

&lt;p&gt;את ארוחת הערב אכלתי עם יואב ועם אשתו - זארין - והתינוקת - מאיה, שם מאד מוערך בריביירה מאיה… חזרנו ביחד לחדרים, ויואב ואני קבענו שהוא יגיד לילה טוב למאיה ואז יבוא לדפוק אצלי על הדלת. התיישבתי מול הטלוויזיה וחיכיתי.&lt;/p&gt;

&lt;p&gt;Big mistake.&lt;/p&gt;

&lt;p&gt;התעוררתי בחצות וחצי, ועברתי למיטה. למחרת, אני אגלה שיואב דפק על הדלת כמה פעמים לפני שהוא הניח שעזבתי את החדר… כל הימים האלה של מאמץ פיזי (צלילה) ו/או לקום מוקדם עשו את שלהם.&lt;/p&gt;

&lt;p&gt;27/5. התעוררתי בשש בבוקר. נו, ככה זה כשנרדמים לפני תשע בערב… אז אולי אינטרנט אין לי בחדר, אבל טלוויזיה עם מספיק ערוצים היתה, וזה העביר לי את הזמן. ארוחת הבוקר מתחילה בשבע בבוקר, אבל בחדר של יואב עוד ישנו. הלכתי לבד ופגשתי אותם בדרך חזרה. הואיל ולא היה לי איזה משהו מיוחד לעשות, חזרתי לשבת איתם. אחרי האוכל יואב ואני הלכנו לחנות הצלילה, כדי להירשם לצלילות. צלילת הבוקר העמוקה כבר יצאה והצלילה הבאה - צלילת שונית רדודה - יוצאת ב-10:00 אז ביקשו מאיתנו לחזור ב-09:30.&lt;/p&gt;

&lt;p&gt;את הזמן עד 09:30 העברנו בבריכה. כשחזרנו לחנות הם רצו לדעת כמה צלילות אנחנו מתכננים לעשות (התשובה: היום אחת ומחר ומחרתיים שתיים בכל יום). כשבאו לבקש כסף, שמתי לב שהמחיר שהוא אמר לי אתמול זה לא מה שהוא אמר עכשיו. למרבה המזל שלי הוא כתב לי דברים על חתיכת נייר, שלמרות שלא היתה ברשותי כרגע אלא בחדר, הכילה נתונים שונים לגמרי. אני אחסוך מכם את הוויכוח ואגיד שהשגתי לנו הנחה יפה.&lt;/p&gt;

&lt;p&gt;אחרי הצלילה חזרנו לבריכה, ואז הלכנו לאכול צהריים. קבענו ללכת לישון קצת ולקום בשלוש וחצי, כי ראינו שכל יום אמור להיות משחק כדורעף חופים בשלוש וחצי.&lt;/p&gt;

&lt;p&gt;לקום בשלוש וחצי. אלק. הצחקתם את שנינו.&lt;/p&gt;

&lt;p&gt;כשכבר התעוררתי, בחדר של יואב עדיין ישנו אז חזרתי לבריכה. לחבורה שלנו היו ארבעה מצטרפים חדשים: הראשונים היו קרייג ואשתו - קודי הכיר אותם אתמול, והשניים היו זוג צעיר, בני 21, שפגשתי אתמול, במקרה. ישבתי על כסא ליד הבריכה ושמעתי אותם מדברים בשפה שלא הבנתי. הואיל ואני אוהב שפות, אז לפני שהלכתי ניגשתי אליהם ושאלתי אותם מאיפה הם. התשובה תפסה אותי לא מוכן. “סקוטלנד”, הם אמרו. “הא? אתם דיברתם עכשיו אנגלית?!?”. אז זהו, שכן. והיום כשהם ישבו לידנו על הבאר בבריכה, הם התחילו לדבר איתנו והבחורה, Dionne, שאלה אותי “מתי אתה מתחיל ללמוד את השפה שלנו?”. מצחיק מאד. בינתיים, קודי חושב שאני מאד משעשע והוא כבר הזמין אותי להתארח אצלהם בבית החדש, אם אני אי פעם בדאלאס :-)&lt;/p&gt;

&lt;p&gt;לארוחת הערב איחרתי כי החלטתי שאני מגלח את הראש, וזה תמיד מוסיף לי איזו רבע שעה לזמן ההתארגנות. עד שהגעתי, יואב וזארין, שכולם קוראים לה זי, כבר סיימו אז יואב נשאר לשבת איתי. אח”כ חזרנו אלי לחדר, ראינו קצת טלוויזיה (בחדר של יואב אי אפשר לראות טלוויזיה בגלל מאיה) ואחרי שיואב הלך לישון ישבתי קצת על הבלוג. לא נשארתי ער עד מאוחר, כי מחר שוב צריך לקום מוקדם כדי להספיק לאכול ארוחת בוקר בשבע ולהתארגן עד שמונה לצלילה.&lt;/p&gt;

&lt;p&gt;28/5. את הצלילה הראשונה סיימנו בתשע וחצי בערך. הצלילה השניה אמורה היתה לצאת בעשר, אז חיפשתי משהו לאכול. בד”כ, הסירה נשארת בים וחוזרים רק אחרי הצלילה השניה אבל פה כל הצלילות הן חמש דקות מהמלון וכל פעם חוזרים, ולכן על הסירה אין את החטיפים שתמיד יש. “מה הבעיה?” חשבתי לעצמי. זה מלון הכל-כלול, בכל חור פה יש אוכל. אז זהו, שלא. האוכל באיזורים שאינם חדר האוכל מתחיל רק בעשר, ולחדר האוכל לא יכולתי ללכת כשאני חצי לבוש בחליפת צלילה שהתעצלתי להוריד כי אני שונא ללבוש אותה רטובה. אז נשארתי רעב ויצאנו לצלילה. אני לא אספר יותר מדי על הצלילות פה, הן היו די נחמדות אבל לא מדהימות. יותר טוב מאילת, זה בטוח… אני חושב שגולת הכותרת היתה סוסון ים שראינו היום ואפילו הצלחתי לצלם.&lt;/p&gt;

&lt;p&gt;לארוחת הצהריים החלטנו לגוון ובמקום לאכול בחדר האוכל הגדול, איפה שאכלנו את כל הארוחות שלנו עד עכשיו (כי זה חדר האוכל עם המגוון הכי גדול), אכלנו בחדר האוכל שצמוד לבריכה. כשחזרנו לחדרים לתפוס תנומה קלה (והופה, נזכרתי באחד השירים שהכי הצחיקו אותי אי פעם: “התחביב שלי לישון, וזה אצלי דבר ראשון/ לפני כל פעולה אני ישן שינה קלה”) יואב גילה ששלט ה-“נא לא להפריע” שלהם נקרע ונופל מהידית. אני לא מצאתי את שלי לתת להם אז הוא שם אותו על הדלת בכל זאת והלך לישון. לי, משום מה, זה ממש הציק. ממש התחשק לי לשפצר או לתקן את זה ולא היה לי רעיון מוצלח. אבל שתי דקות אח”כ, כששטפתי ידיים בחדר, ראיתי את האור: במגש ה-Amenities (הצ’ופרים הקטנים שמקבלים במלון) היה סט תפירה. בינגו.&lt;/p&gt;

&lt;p&gt;לקחתי את הסט, התיישבתי מחוץ לדלת של יואב (כי הורדתי את השלט ולא רציתי שבגללי מישהו יפריע) ותפרתי את השלט. הייתי מאד מרוצה מעצמי. שנ”צ כבר לא היה לי.&lt;/p&gt;

&lt;p&gt;חזרתי לחדר וזיפזפתי קצת בין הערוצים. פתאום אני מגלה שבעוד רבע שעה יתחיל משחק הגמר של אופ”א - ברצלונה נגד מנצ’סטר יונייטד. בגדול, לא ממש אכפת לי מכדורגל אבל אחרי שגרתי במדריד אני מחשיב את עצמי בתור אוהד מדריד (אפילו היה לי מנוי!). ובתור אוהד מדריד, זה נבלה וזה טריפה… אבל כיבדתי את המעמד, הוצאתי בירה מהמיניבאר (הכל כלול וממלאים אותו מחדש כל יום!) וראיתי כדורגל כמו שצריך, חוץ מהפיצוחים. כמו שאמרתי קודם, לא הייתי בעד אף אחת מהקבוצות אבל שמתי לב שכשברצלונה מבקיעה אני צועק “יש” ומרים ידיים, אבל כשמנצ’סטר מבקיעה זה לא קורה… כשנגמר המשחק חזרתי לשבת קצת בבריכה - במקסיקו עדיין היה אחה”צ.&lt;/p&gt;

&lt;p&gt;אחרי ארוחת הערב יואב ואני נשארנו קצת בבאר שליד חדר האוכל, והתנסינו בוויסקי סאוור המקומי. הבאר שליד חדר האוכל היה היחיד שהיה בו אלכוהול אמיתי ואיכותי, תוצרת חוץ, אבל גם הוא היה חינם. הכל כלול זה הכל כלול. חוץ מהאינטרנט, כמובן. ליואב התחילה קצת לכאוב האוזן, אבל הוא אמר שזה תמיד קורה לו אחרי כמה ימי צלילה והוא לא מתרגש מזה.&lt;/p&gt;

&lt;p&gt;29/5. שוב קמתי בשש וחצי, ונחשו מה? כאבה לי האוזן. חוץ מזה שזו היתה פעם ראשונה שזה קורה בכמעט שמונים צלילות, זה הכניס אותי לדילמה. כל הצלילות שלנו כבר שולמו מראש, ונשארו לנו שתיים היום. הנחתי שמתחילה לי דלקת באוזן ולא ידעתי אם שתי הצלילות של היום זה עוד בסדר או יותר מדי. כשיואב התעורר התייעצתי איתו. ליואב יש מעל 1500 צלילות, הוא היה מדריך כמה שנים ויש לו את רוב ההסמכות החשובות. בעיני הוא מוקד ידע לנושא, ומה שהוא יגיד, בצירוף מה שאני יודע על רפואה (שזה לא מעט, ובכל מקרה יותר ממה שאני אמור לדעת) ייתן לי את התשובה הנכונה. יואב אמר שאם אני מצליח לפמפם בלי בעיה וזה לא כואב, אז לצלול בבוקר עוד אפשר ואז אני יכול ללכת לרופא, שכנראה יתן לי טיפות, וחוץ מזה ממילא ברגע שנרד מתחת למים זה יכאב פחות.&lt;/p&gt;

&lt;p&gt;מה אומר? כל מילה בסלע. ברגע שירדנו אל מתחת למים הכאב פחת משמעותית, זה לא השפיע לי בכלל על הצלילה, בצהריים הלכתי לרופא וחוץ מזה שהוא יצא אדיוט וחובבן כי הוא הכניס את האוטוסקופ קודם לאוזן החולה ורק אז לאוזן הבריאה (שזה בדיוק הפוך ממה שצריך), הוא באמת רשם לי טיפות. כל הביקור הזה, כולל התרופה: 350 פסו.&lt;/p&gt;

&lt;p&gt;אחרי הצלילות גם היינו צריכים להזמין את ההסעה חזרה לשדה התעופה. יואב שילם מראש, כבר בשדה התעופה, על מונית פרטית הלוך וחזור ורק היינו צריכים להתקשר לתאם את האיסוף. בגלל שאני דובר ספרדית (אבל גם בגלל שליואב לא היתה הרבה סבלנות למקסיקאים) אז הוא ביקש ממני לעשות את שיחת התיאום. המקסיקאים התנהלו כמו בעולם שלישי. עד הרגע הזה אני לא יודע אם הם ניסו לדחוף לי קולקטיבו פשוט כי המערכת שלהם דפוקה, או שהם ניסו לרמות אותי ולחסוך עליי כסף. איך שלא יהיה, הבנתי מייד שזה שתיאמתי את האיסוף והם אמרו לי בסדר, בכלל לא אומר שהם גם באמת יגיעו וכדאי שנעשה שיחת ווידוא מחר.&lt;/p&gt;

&lt;p&gt;אחרי כל זה תפסתי לי שנ”צ מאוחר. כשהתעוררתי הלכתי לבריכה, וסוף סוף, כמעט מאז אמסטרדם, התחלתי לקרוא ברצינות את הספר שקניתי. כבר שלושה ימים שאני לוקח אותו איתי לבריכה, ושלושה ימים שהוא לא יוצא אפילו מהשקית… בערב נפגשתי עם יואב לדרינק לפני ארוחת הערב. אחרי הארוחה ישבנו עוד קצת בבאר, יואב הלך לפני, אני נשארתי עוד קצת, לבד, ואז חזרתי לחדר.&lt;/p&gt;

&lt;p&gt;30/5. שוב התעוררתי בשש בבוקר, למרות שאין צלילות היום. אני מניח שהגוף שלי חושב שהוא מגדיל ראש אבל אותי זה סתם מעצבן. בלית ברירה, נשארתי במיטה וראיתי טלוויזיה עד ארוחת הבוקר, שהיום כבר לא הלכתי אליה בשבע בבוקר. זה היה די מעניין, כי ישבתי עם המחשב וכתבתי את הבלוג, ופתאום ראיתי המון אנשים חדשים שלא ראיתי אף פעם בזמן הארוחה כי הם לא היו באים בשעות האלו. שמתי לב גם שמאז שהתחלתי לשים את טיפות האזניים, הכאב באוזן שלי ירד באופן משמעותי וזה היה מאד מעודד.&lt;/p&gt;

&lt;p&gt;אחרי ארוחת הבוקר נזכרתי שהבטחתי לעצמי שביום שבו אני לא אצלול אני אסתובב עם המצלמה ואצלם את המקום המדהים הזה. חזרתי לחדר, לקחתי את המצלמה ויצאתי חזרה, אל החום שבחוץ. הלכתי לכיוון המפרץ הפרטי של המלון, הספקתי לצלם חמש תמונות, בערך, ופתאום המצלמה התמלאה לי בערפל. מייד הבנתי שמדובר בהתעבות - Condensation.&lt;/p&gt;

&lt;p&gt;רע. רע מאד. אני מאד מקווה שזה רק על המראה והפריזמה ולא הגיע אל החיישן. הדבר הנכון היחיד לעשות היה לחזור מייד אל החדר, אל המזגן, ולקוות שהתופעה תיעלם. זה יהיה חבל מאד אם דפקתי את המצלמה החדשה שלי פחות מחודש אחרי שקניתי אותה. מאד “ענבר”-י, אבל גם מאד חבל.&lt;/p&gt;

&lt;p&gt;אחרי ארוחת הצהריים ישבתי קצת עם המחשב של יואב וניסיתי לשלוח את הפרק האחרון שכתבתי בבלוג, אבל לא משנה מה ניסיתי, האתר של תפוז נתקע על הפוסט. אני לא יודע בדיוק למה, אולי זו דרכו של האתר לומר שאני כותב יותר מדי?&lt;/p&gt;

&lt;p&gt;אחרי שויתרתי, הצטרפתי ליואב, זי ומאיה בבריכה. ישבנו איזו שעה שם ופתאום התחיל לטפטף… האמת היתה שכבר יומיים שראינו עננים די רציניים במרחק ושאלנו את עצמנו מתי, אם בכלל, הם יגיעו אלינו. אז הנה, הם הגיעו. ברחנו חזרה לחדר, ואחרי שיחה נוספת לתאם את המונית למחר (כמובן ששוב עשו לנו בעיות וניסו לדחוף לנו קולקטיבו…) קבענו להיפגש לארוחת הערב.&lt;/p&gt;

&lt;p&gt;אחרי ארוחת הערב שוב נשארנו בבאר לכמה דרינקים. יואב פרש אחרי חצי שעה, ואני עברתי לשבת עם קודי, קים, זוג מסקוטלנד (לא אלכס ודיון) ועוד בחור אנגלי, שהיה דומה שתי טיפות מים למישהו שהיה חניך שלי פעם בקורס שפיקדתי עליו. לאנגלי, כך מסתבר, היה סיפור מאד חריג אך משעשע. הוא הגיע לפה עם חברה שלו, אבל היא לא אהבה לצאת בערב והוא דווקא כן. יומיים הוא יצא בלעדיה ולא קרה כלום, אבל ביום השלישי הבילוי יצא מפרופורציה. סחבו אותו לאיזה מועדון בעיר, הוא שתה את עצמו למוות וכשהוא חזר היו עליו כל מיני ראיות מרשיעות, למרות שהוא נשבע שהוא לא עשה כלום. חברה שלו לא האמינו לו, היה פיצוץ והיא חזרה הביתה. הוא נשאר לעוד שבוע, לבד. וכאילו זה לא היה מספיק, כשהוא קם בבוקר הוא גילה שהוא פוצץ לעצמו את האצבע ברגל - סיפור די דומה למה שקרה לי בהונדורס, אבל פציעה יותר חמורה. הואיל ואני הייתי אמור לחזור לארה”ב למחרת, אמרתי לו שאני יכול לתת לו את הניאוספורין שלי, כדי להתחיל לטפל בזה.&lt;/p&gt;

&lt;p&gt;חזרתי לחדר ואז נשארה לי המשימה האחרונה שלי במקום הזה, לפני שאני חוזר הביתה. משימה שחיכתה לי כל השבוע (או כל הטיול, אם תרצו) ושלא אוכל להביט לעצמי בעיניים אם לא אעמוד בה: להשתמש בג’קוזי. האמת היתה שרציתי לעשות את זה עוד לפני ארוחת הערב, אבל גיליתי שלוקח לו הרבה זמן להתמלא אז דחיתי את זה ללילה. הלכתי לראות קצת טלוויזיה עד שהוא יתמלא, וכשהוא סיים - נכנסתי פנימה ברוב חגיגיות, עם פחית קולה ביד וספר על אדן האמבטיה.&lt;/p&gt;

&lt;p&gt;איזו אכזבה.&lt;/p&gt;

&lt;p&gt;אולי זה בגלל הציפיות שהיו לי (בכל-זאת, חדר עם ג’קוזי פרטי) ואולי זה סתם כי הג’קוזי היה מעאפן. קודם כל, מילאתי אותו במים חמים. Big mistake. תוך 3 דקות התחלתי להזיע. אחר-כך, גיליתי שהכפתור שמפעיל את הג’קוזי הוא ממש קשה ללחיצה, והכי גרוע - הג’קוזי פועל שתי דקות לפני שהוא מפסיק. כל התכנונים שלי להתעורר בתוך אמבט מלא מים קרים, באמצע הלילה - הלכו לעזאזל. בצר לי, רוקנתי את הג’קוזי אחרי עשר דקות והלכתי להתקלח…&lt;/p&gt;

&lt;p&gt;בלילה רציתי לנסות משהו. כתבתי קודם שלא היה אינטרנט אלחוטי בחדרים וממילא הגישה עלתה כסף. בלובי אמרו לי שבחדרים דווקא יש אינטרנט, אבל בשקע בקיר. לא הבאתי איתי כבל אינטרנט, אז לא יכולתי לבדוק אפילו. אבל גם לזה היה לי רעיון לפיתרון: עמדות ה-Concierge שבכל בניין היו מצויידות במחשב ומדפסת, וכשהם היו מסיימים את המשמרת שלהם הם היו לוקחים את הציוד איתם. קיוויתי שלפחות איזה כבל רשת הם ישאירו מאחורה, ואני אוכל לשאול אותו לכמה שעות. אבל אחרי שעברתי איזה חמש עמדות, ראיתי שכל כבלי הרשת שהיו בהן היו מקובעים אל השולחן. רק בעמדה האחרונה, בבניין בקצה השורה, מצאתי כבל משוחרר. לקחתי אותו וחזרתי לחדר. ניגשתי לשקע שבקיר, חיברתי אליו את המחשב וחיכיתי לראות מה קורה.&lt;/p&gt;

&lt;p&gt;כלום. נאדה. ניצ’בו. ריין. ניחץ. ניץ. נימיק.&lt;/p&gt;

&lt;p&gt;זה היה די מבאס. ואז היה לי עוד רעיון. ממילא הייתי צריך לחזור אל העמדה הרחוקה כדי להחזיר את הכבל, אז לקחתי איתי את המחשב וניסיתי לחבר אותו לכבלים הפנויים בעמדות. אבל גם זה לא עבד.&lt;/p&gt;

&lt;p&gt;טוב, נו, אני אשלח כבר את הבלוג מחר בערב, אצל גלעד בבית. רק תראו, אבל, כמה אני מתאמץ בשבילכם.&lt;/p&gt;

&lt;p&gt;31/5. היום האחרון במקסיקו, היום האחרון במרכז אמריקה. המונית אוספת אותנו ב-09:30 אז אחרי ארוחת הבוקר ארזתי בזריזות את התיקים שלי, ששכבו שבוע נטושים, וחיכיתי לאיסוף של המזוודות. כשהגענו לקבלה כדי לעשות צ’ק-אאוט, חיכתה לנו הפתעה לא נעימה: חיוב טלפון על סך 250 פסו (21 דולר). איך, בדיוק, אם חייגנו רק למספר חינם (Toll-Free)?!? “אה,” ענו לנו במלון, “מספרי חינם במקסיקו הם חינם רק אם אתם מתקשרים מטלפון ציבורי. התקשרתם מהחדר, המלון מחוייב בשיחה, וזה המחיר.” לא עזרו הויכוחים, לא עזר שביקשנו לדבר עם המנהל, לא וויתרו לנו.&lt;/p&gt;

&lt;p&gt;ואז, למרות שתי שיחות הטלפון שבהן וידאתי, פעמיים, שהמונית מגיעה ב-09:30, היא לא הגיעה. כמה מפתיע. אז שאלתי את הפקידה איפה הטלפונים (כי כבר עזבנו את החדר) והיא שלחה אותי לחדרון ליד. אבל שם היו רק טלפונים עם מטבעות, שרצו כסף גם על שיחת חינם. חזרתי לקבלה ושאלתי אותם איפה הטלפון הציבורי. “אה,” ענו לי בקבלה, “אין טלפונים ציבוריים בבית המלון”.&lt;/p&gt;

&lt;p&gt;זונות בני זונות.&lt;/p&gt;

&lt;p&gt;בהיעדר אופציות, יואב שלף את הטלפון שלו והתקשרתי אל חברת המונית. “אה,” ענו לי בחברת המונית. “המונית שלנו מחכה כבר בשער של המלון, פשוט לא מכניסים אותו.” קראתי לפקיד הקבלה, שמייד עלה בקשר מול השער. “אין לי מושג על מה אתה מדבר,” ענה השער. “אין פה שום מונית.”&lt;/p&gt;

&lt;p&gt;שקרנים בני שקרנים.&lt;/p&gt;

&lt;p&gt;באיחור של כמעט חצי שעה, הגיעה המונית. כשנכנסנו לאוטו שאלתי את הנהג למה הוא איחר. “התעכבנו באימות הפרטים,” הוא ענה. “לא עיכבו אותך בשער?” שאלתי. “לא,” הוא ענה.&lt;/p&gt;

&lt;p&gt;מניאקים. כל היחידה הזו - מניאקים.&lt;/p&gt;

&lt;p&gt;היתה לנו שעה נסיעה עד השדה, ואני כמובן נרדמתי באמצע הדרך. הגענו לשדה התעופה בזמן מצויין, עשינו צ’ק-אין וישבנו לקפה. עלינו לקומת הדיוטי-פרי ואני קניתי לעצמי מזכרת, משהו ששכחתי לעשות ב-Tulum ולא יכולתי לעשות במלון. נפרדתי מיואב, זי ומאיה ועליתי לטיסה. לאחר ההמראה המטוס עבר מעל Isla Mujeres, ונהניתי להסתכל עליו מלמעלה.&lt;/p&gt;

&lt;p&gt;זהו. תמו להם 24 הימים שלי במרכז אמריקה. אני חייב להגיד שבהסתכלות לאחור, ניתן היה לצמצם את הטיול קצת. אולי זה כי הזדקנתי, אולי זה כי בראש שלי זה היה טיול צלילות וכל מה שלא היה צלילות עניין אותי קצת פחות, אבל בטיול הזה הרגשתי פחות התלהבות, פחות אנרגיה ופחות יוזמה. לעיתים, הרגשתי כאילו אני על טייס אוטומטי בהתנהלות שלי. חבל לי להרגיש ככה, אבל כנראה שזו האבולוציה שלי כמטייל וכאדם. זה גורם לי גם לשאול את עצמי מה תהיה המשמעות של כל זה על הטיול שלי לנמיביה, אבל את זה אני אדע בעוד שבועיים וחצי.&lt;/p&gt;

&lt;p&gt;הלילה אני אשן אצל גלעד, בניו-ג’רזי, ומחר אצא לבוסטון, לבקר את דניאל, חבר שלי מהצבא ומפורום אשכרה, ואת מגדלנה, שאיתה טיילתי בבורמה (היא גרה עם חבר שלה בבוסטון לשנה).&lt;/p&gt;

&lt;p&gt;נתראה בציוויליזציה,&lt;/p&gt;

&lt;p&gt;ענבר&lt;/p&gt;</content><author><name></name></author><category term="travel" /><category term="ams-usa-centam" /><summary type="html">אחרי שיצאנו מבליז, היינו צריכים להיכנס למקסיקו. אבל בניגוד לשאר מעברי הגבול שבהם הולכים מאה מטר ברגל ואז מגיעים לכניסה למדינה הבאה, פה היתה חתיכת מרחק. חצי שעה ברגל, לפי מה שאמרו לנו, ולכן שילמנו דולר בליז אחד לאדם ונסענו במין מיניבוס כזה שנוסע הלוך-חזור בין שתי הנקודות, כל היום.</summary></entry><entry><title type="html">אמסטרדם, ארה”ב ומרא”מ - פרק 6 – You’d better Belize it!</title><link href="http://localhost:4000/travel/ams-usa-centam/2011/06/03/%D7%9E%D7%A8%D7%90%D7%9E-%D7%A4%D7%A8%D7%A7-6.html" rel="alternate" type="text/html" title="אמסטרדם, ארה”ב ומרא”מ - פרק 6 – You’d better Belize it!" /><published>2011-06-03T07:32:09+03:00</published><updated>2011-06-03T07:32:09+03:00</updated><id>http://localhost:4000/travel/ams-usa-centam/2011/06/03/%D7%9E%D7%A8%D7%90%D7%9E-%D7%A4%D7%A8%D7%A7-6</id><content type="html" xml:base="http://localhost:4000/travel/ams-usa-centam/2011/06/03/%D7%9E%D7%A8%D7%90%D7%9E-%D7%A4%D7%A8%D7%A7-6.html">&lt;p&gt;הפרק הקודם הסתיים ב-22/5, במעבר הגבול בין גואטמלה לבליז. הגואטמלים שמרו על עירנות ואפילו ברגע האחרון ניסו להוציא ממני עוד קצת כסף במרמה. זה כמעט הצליח.&lt;/p&gt;

&lt;p&gt;כשעשיתי את המחקר לקראת הטיול, עוד כשהייתי בארץ, מצאתי הרבה אינפורמציה סותרת לגבי ויזה לבליז ולכן החלטתי שלא להשאיר את הנושא הזה ליד המקרה. הבעיה היחידה היתה שהשבוע שלפני הנסיעה שלי כלל את חול-המועד והחג השני של פסח ולא כולם עבדו בכל הימים, גם ככה. איסתא הציעו לי להוציא ויזה בנוהל דחוף, שיקח 3 ימים, אבל בלי להתבלבל ביקשו 640 שקל (!?!). בירור שעשיתי באינטרנט הראה שאמנם לבליז אין שגרירות בארץ, אבל יש להם קונסול של כבוד והוא מנפיק ויזות.&lt;/p&gt;

&lt;p&gt;מר יורם נאור התגלה כבחור נחמד מאוד. כשהוא ענה לטלפון, באמצע חול-המועד, הוא הסכים לבוא במיוחד למשרד ולהנפיק לי את הויזה בנוהל דחוף – על המקום. 5 דקות. המחיר: $100, שהם רק מעט יותר ממחצית הסכום שרצו באיסתא. לא רק שהוא הנפיק לי את הויזה מיד, הוא גם ישב איתי כמעט רבע שעה וסיפר לי על בליז, ולקינוח אפילו נתן לי מספרי טלפון ואנשי קשר מקומיים למקרה חירום. מאד התרשמתי מהשירות שהוא נתן לי.&lt;/p&gt;

&lt;p&gt;במהלך הטיול בגואטמלה פגשתי כמה ישראלים שטענו שלא צריך להוציא מראש ויזה לבליז, אבל אף אחד מהם לא היה שם עדיין, כולם רק תכננו להגיע. ואכן, כשהגענו למעבר הגבול פגשתי ישראלי שהגיע רק כמה דקות לפנינו ואמר לי שכשגילו שהוא מישראל שלחו אותו לחלון נפרד, שם שאלו אותו בחשדנות אם הוא לא ידע שישראלים צריכים ויזה לבליז. כשהוא שיחק את התמים ואמר שלא, אמרו לו שיכולים להנפיק לו את זה במקום, אבל זה יעלה לו כסף. כמה? $50.&lt;/p&gt;

&lt;p&gt;בלאט.&lt;/p&gt;

&lt;p&gt;חזרנו כולנו לאוטובוס והמשכנו את הנסיעה לכיוון בליז סיטי. שוב התחלף הנוף בחלון. הפעם נשארנו בשטח מישורי, יחסית, עם גבעות פה ושם אבל כל השלטים התחלפו לאנגלית – השפה הרשמית בבליז (או לפחות אחת מהן. מדברים פה גם קריאולית ועוד משהו). כשנכנסנו לבליז סיטי, העיר היתה מורכבת מסלט שלם של בניינים. חלקם היו מטים ליפול, מעץ, עם צבע מתקלף. חלקם היו מבטון או לבנים. כולם היו נמוכים – שתי קומות, לרוב. ולא היה שום סדר. הם היו מעורבבים לחלוטין.&lt;/p&gt;

&lt;p&gt;האוטובוס הגיע לקראת עשר, מה שדי הפתיע אותי כי משום מה חשבתי שאנחנו מגיעים רק באיזור אחת בצהריים, וזו היתה הפתעה נעימה. הוא עצר בטרמינל הימי, ממנו יוצאות המעבורות לאיים, לחלקים הרחוקים של המדינה ואפילו למדינות שכנות, מה שהיה מאד נח כי בדיוק לשם היינו צריכים להגיע. לאף אחד מאיתנו לא היה כסף מקומי אז עברנו בכספומט, קנינו את הכרטיס למעבורת אל Caye Caulker (במחיר $20 בליז, שהם בדיוק $10 ארה”ב) ואז אכלנו ארוחת בוקר  מאוחרת ברחוב, באחד מדוכני הטאקוס. החל מאותו הרגע הפכנו לקבוצה – שתי האחיות הגרמניות (Leah ו-Kira), החברה שלהן (Theresa) ואני. הבריטים שהיו איתנו באוטובוס לא כל-כך התחברו אלינו.&lt;/p&gt;

&lt;p&gt;האנשים פה הם מאד מעניינים. הרוב המוחלט שלהם הוא שחורים, שחלקם הגדול נראים כמו הדימוי הג’מאייקני שיש לכל מי שלא באמת היה בג’אמייקה. ראסטות, Ya man ובוב מארלי, אתם יודעים. יש גם אוכלוסיה לטינית הולכת וגודלת, פשוט כי כל המדינות השכנות הן לטיניות, וזה מביא למצבים מאד משעשעים בהם מישהו לטיני מדבר בסלולארי עם מישהו אחר, כל השיחה היא בספרדית אבל פה ושם משתרבב לו ה-Ya man ושאר ביטויים באנגלית קאריבית :-) וחם. ממש חם פה. רק בערב החום יורד והבריזה מקררת את הכל.&lt;/p&gt;

&lt;p&gt;ההפלגה לקחה קצת יותר מ-45 דקות, אבל יצאנו באיחור כי חצי דקה אחרי שהמעבורת עזבה את המזח הגיעו כמה נוסעים באיחור. בגלל שפה זה הקריבים ואף אחד לא ממהר לשום מקום, החזירו את המעבורת למזח והעלו את הנוסעים. הגענו ל-Caye Caulker בלי לדעת איפה אנחנו ישנים, אבל חוץ מהעובדה שמלווה אותי כבר ארבעה שבועות, שזו העונה החלשה, עמדו על המזח נציגים של כמה מוטלים וניסו לשווק לנו אותם. בהתחלה הבנות רצו לנסות מוטל ספציפי שהן קראו עליו, אבל לא היו בו חדרים משותפים פנויים ולכן התחלנו ללכת בכיוון של Bella’s, שהנציג שלהם היה די משכנע. הואיל ורוב המוטלים ב-Caye Caulker נמצאים בשורה אחת, על קו המים, יכולנו לנסות עוד כמה במהלך ההליכה אבל אף אחד מהם לא היה מספיק טוב, מספיק זול או מספיק פנוי ובסוף באמת הגענו אל Bella’s, שלא היה על קו המים (אבל למי אכפת כי כמה בכלל נהיה בחדר?), היה הכי זול מכולם ($15 בליז ללילה, שהם $7.5 ארה”ב), הכי פשוט מכולם ועם אינטרנט חינם. בכלל, אחד הדברים הכי מעניינים לראות בטיול הזה, בהשוואה לטיולים הקודמים שלי, זה שבכל מקום, מצ’וקמק ככל שיהיה, זול ככל שיהיה ורחוק מהעולם ככל שיהיה, יש אינטרנט אלחוטי חינם. אפשר להסיק מזה מייד על כמות המטיילים שנושאים איתם מכשירים תומכים, בין אם מחשבים ניידים, טלפונים סלולארים או גאדג’טים אחרים (אייפוד טאץ’, אייפאד וכולי).&lt;/p&gt;

&lt;p&gt;הדבר הראשון שהייתי צריך לעשות היה כביסה. נגמרו לי הבגדים. למרות שהיה יום ראשון והכל היה סגור, מצאתי מכבסה אוטומטית במטבעות שהיתה פתוחה. הלכתי לסופר ליד כדי לקנות אבקת כביסה ($1 בליז לשקית קטנה לכביסה אחת) ולפרוט למטבעות, חזרתי למכבסה ובהיותי למוד נסיון, אחרי ששמתי את הבגדים במכונה ופיזרתי את אבקת הכביסה אבל רגע לפני ששלשלתי את הכסף, בדקתי שהמכונה אכן מחוברת לחשמל ושאין סיבה לחשוש. הכל היה נראה בסדר. הבחור שעמד לידי הפעיל את המכונה ליד ואני דחפתי את המגש עם הכסף.&lt;/p&gt;

&lt;p&gt;כלום. נאדה. ניצ’בו. ריין. ניחץ. ניץ. נימיק.&lt;/p&gt;

&lt;p&gt;למה זה תמיד קורה דווקא לי? אם הייתי מאמין באלוהים הייתי אומר שלו הפתרונים, אבל גם אני לא מאמין באלוהים וגם אני חושב שאפילו אם היה אלוהים הוא בכלל לא היה טורח להשקיע זמן בלהפריע לי, כי אני פשוט לא מספיק מעניין. לקח לי רבע שעה למצוא את האחראית, שבאה למכונה וסיפרה לי שלפעמים, כשאנשים מוציאים ממנה את הבגדים לפני שהיא מסיימת לעבוד, היא בולעת את הכסף בפעם הבאה. היא שלשלה עוד כסף והפעם זה עבד.את הזמן עד לסיום הכביסה העברתי בסיבוב בין חנויות הצלילה באי (שתיים, בגדול, ועוד אחת קטנה שבכלל היתה סגורה והשכנים שלה הגדירו אותה “חנות בוטיק”). ב-Big Fish פגשתי את הגרמניות וקיבלנו כולנו הצעה - $360 בליז ליום צלילות שלם, שכולל הכל: הגעה בחמש וחצי בבוקר, ארוחת בוקר, קבלת ציוד, שיט לחור הכחול (שעה ו-45 דקות!!!), צלילה לחור הכחול (40 מטר), נשנושים בין צלילות, צלילה שניה בשונית האלמוגים של Half-Moon Caye, ארוחת צהריים על Half-Moon Caye וצלילה שלישית באותו איזור. המחיר כולל את כל הציוד, כל המיסים, דמי הכניסה לשמורה וכל דבר אחר. כששאלתי על נייטרוקס הם אמרו שאין להם. הלכתי לברר בחנות השנייה ושם גיליתי שאמנם יש נייטרוקס אבל הם לא יוצאים מחר לחור הכחול. חזרנו כולנו ל-Big Fish וסגרנו את העיסקה. בדיוק אז גם הגיעו שלוש בנות שהיו איתי במיניבוס חזרה מ-Panajachel והקנדית שצללה איתי בהונדורס ואח”כ היתה בארוחת הערב עם האמא והבת השבדיות. שוב – עולם קטן…&lt;/p&gt;

&lt;p&gt;בדרך חזרה, אחרי שאספתי את הכביסה, הלכנו סוף-סוף לאכול. השעה היתה כבר שלוש בצהריים וכולנו היינו מורעבים. מצאנו איזה מקום נחמד ברחוב הראשי ושם אכלנו. חזרנו למוטל ואז פשוט ישבנו כל החבר’ה מהמוטל ודיברנו. לקראת הערב ניסיתי להכין סלט מירקות שקניתי מוקדם יותר, אבל הירקות היו פשוט מזעזעים והסלט יצא תפל לחלוטין (בהתחלה בכלל רצינו לבשל אבל בסוף לא היה לנו כח). החבר’ה האחרים היו מקנדה, מצרפת, מאנגליה, מגרמניה והיה גארי, מלואיזיאנה, מהעיר שממנה באה בריטני ספירס :-) ישבנו במרפסת עד הלילה והלכנו לישון מוקדם, כי היינו צריכים לקום מוקדם.&lt;/p&gt;

&lt;p&gt;23/5. אז שוב אנחנו קמים מוקדם. זה היום השלישי ברציפות וחוץ מעובדה שזה מתחיל קצת לעצבן, מה שבאמת מפחיד הוא שמתחילים להתרגל. הדבר האחרון שאני צריך עכשיו זה להתעורר בחמש בבוקר כשאני לא צריך…&lt;/p&gt;

&lt;p&gt;הגענו לחנות ב-05:40, אחרי שכל-אחד שכח משהו בחדר וחזר להביא אותו… אבל כמו שכבר אמרתי, פה זה מרכז אמריקה, אף אחד לא ממהר ולא באמת עומדים כאן בזמנים. מקבלים ציוד, ארוחת הבוקר היא ממש מצ’וקמקת אבל זה יותר טוב מכלום, ועולים לסירה. “זמן השיט הצפוי: שעתיים”. וואו, אף-פעם לא שטתי כל-כך הרבה זמן לאתר צלילה. ופה – אי אפשר לשמוע MP3, כל הזמן נרטבים. אבל אז גיליתי שזו היתה הצרה הקטנה שלי. הים לא היה שקט והסירה, שהיתה די מהירה, כל הזמן קפצה. ואלו לא היה קפיצות עדינות. כל אחת כזו הכאיבה לכולם וגם הזיזה אותם קצת על הספסל. זה היה כל-כך לא נעים, עד שהתחלתי ברצינות לשאול את עצמי איך, בדיוק, אני עומד להעביר ארבע שעות של הסיוט הזה (שעתים לכל כיוון). אחרי חצי שעה, בערך, היתה קפיצה כזו חזקה שכשנחתתי בחזרה על הספסל, זה ממש כאב לי בגב. סימנתי לקפטן שיירגע קצת, ואז הוא הבין שיש לי בעיה ואחד מאנשי הצוות, שישב בחלק האחורי של הסירה (זה שבו כמעט לא מרגישים את הקפיצות) החליף איתי במקומות. ופתאום, זה הפך להיות הרבה יותר נסבל.&lt;/p&gt;

&lt;p&gt;אחרי שעתיים הגענו לחור הכחול. כשרואים אותו בצילומי אויר הוא נראה מאד מרשים, אבל בגובה פני הים קשה לראות את הגודל והצורה שלו והדבר היחיד שרואים זה המדרון שמעליו נמצאים. אם אתם לא מכירים מראש את המבנה של החור הכחול, זה לא יגיד לכם הרבה.&lt;/p&gt;

&lt;p&gt;החור הכחול של בליז נקרא כך כי כשמסתכלים עליו מלמעלה, הוא נראה כמו חור כחול באמצע המים הפחות כחולים. זה בעצם חור שמוביל למין מערת פעמון סטייל בית-גוברין, כשהפתיחה של צוואר הפעמון מתחילה באיזור 40 מטרים. אז מתחילים גם כל הנטיפים, שזה בגדול מה שרואים בצלילה הזו מהבחינה הטופוגרפית. שאר מה שיש לראות הם בעיקר הכרישים, כרישי שונית אפורים קאריבים, ואיזו ברקודה מזדמנת. אבל, מתוך 76 הצלילות שהיו לי עד אותו הרגע (הצלילה בחור הכחול היא צלילה מספר 77 – כבוד! עוז 77!), בערך עשרים מהן היו ליד לפחות מין אחד של כרישים (וצלילת האכלת הכרישים בפיג’י, כמו ששמה מרמז, היתה עם ארבעה מינים שונים), ככה שמהכרישים לא התלהבתי בכלל, הראות לא היתה טובה כי היתה הרבה ג’יפה במים והנטיפים שראינו בעומק 40 מטר לא היו כאלו מעניינים. לסיכום – הצלילה היתה משעממת. בהתחשב בעובדה שהצלילה בחור הכחול היתה, בעצם, הבסיס לבניית כל הטיול הזה, הייתי אומר שיש פה בעיה.&lt;/p&gt;

&lt;p&gt;הצלילה השנייה והשלישית, לעומת זאת, היו הרבה יותר מעניינות. השונית היתה עשירה בבעלי-חיים ולמרות שבאמצע הצלילה השלישית כבר נגמרו לי הבטריות במצלמה, הספקתי לצלם כמה תמונות טובות ובצלילה האחרונה כבר הצלחתי למצוא דברים שאף-אחד אחר לא מצא. הדרך חזרה לקחה רק שעה וחצי כי הים נרגע קצת, מה שמאד הקל על הגב שלי. אפילו הצלחתי להירדם לכמה דקות!&lt;/p&gt;

&lt;p&gt;כשחזרנו לחוף הבנות הלכו לאנשהו. אני חזרתי לחדר, התקלחתי והלכתי לאכול ארוחת ערב. בערב ישבתי על האינטרנט ועל הבלוג קצת, וליד השולחן ישב גארי, מלואיזיאנה, ואיתו עוד שתי אחיות מהעיר שלו, שהגיעו היום. במהלך השיחה שניהלנו תוך-כדי העבודה על המחשב (גם להם היו מחשבים) גיליתי שגארי גדל ללא טלוויזיה! וואו, לא חשבתי שיש אנשים כאלה באמריקה :-)&lt;/p&gt;

&lt;p&gt;היום היה מאד מתיש. גם שלוש צלילות שאחת מהן לארבעים מטר וגם שלוש וחצי שעות על הסירה הביאו אותי למסקנה שבאתי על סיפוקי ואין לי צורך (או כח) לחזור על החוויה הזו גם מחר. זה הציב בפני דילמה קטנה: התכנון שלי היה להגיע לבליז ב-22/5, לצלול שלושה ימים (23, 24, 25) וב-26/5 לעזוב לכיוון המלון במקסיקו. עכשיו, כשפתאום הבנתי שאני לא הולך לצלול יותר, כבר לא היה לי מה לעשות ב-Caye Caulker שלושה ימים. בתזמון מעולה, הבנות הגרמניות הודיעו לי שהן החליטו לעזוב למחרת ולעבור ל-Tulum שבמקסיקו. בדיקה קצרה במפה הראתה ש-Tulum נמצאת במרחק של 22 ק”מ בלבד מהמלון וחשוב מכך: שם יש את הצלילות במערות – אחת האטרקציות המדהימות ביותר של האיזור הזה, אחרי החור הכחול. אז אם בהתחלה חשבתי להישאר פה מחר, לנוח ולעשות תוכנית, אז עכשיו החלטתי לבוא עם הבנות. היתה גם עוד סיבה, שאותה לא סיפרתי לבנות: מתחילת הטיול (או, למען האמת, עוד מהארץ) יש לי מין פרנויה מזה שישדדו אותי. לא יודע למה, אולי זה קשור לאיזו פעם במדריד שבה ארבעה מרוקאים התכוונו לשדוד אותי עד שבמקרה עבר ממול מישהו עם יותר תיקים על הגב (ולכן פחות מסוגל לברוח בריצה או להתנגד). אבל ברגע שהיינו קבוצה, הרגשתי יותר בטוח. האמת היא שאני בכלל חושב שרוב האנשים פה בחיים לא ראו פרותזה ושלי די מפחידה אותם, אבל אני מעדיף לא לבדוק. אז אמרתי לבנות שאולי אני מצטרף אליהן - תכננתי להחליט מחר בבוקר. רציתי להירגע קצת מול הטלוויזיה, אבל בגלל שהייתי כל-כך מותש נרדמתי מולה עוד לפני תשע בערב…&lt;/p&gt;

&lt;p&gt;24/5. אחרי הלילה, פתאום גם לבנות כואב כל הגוף מהסירה. מה אומר? צרת רבים - חצי נחמה… החלטתי שאני אכן עוזב היום, אבל גיליתי שמעבורת אל מעבר הגבול עם מקסיקו יש רק אחת ביום, והיא יצאה כבר בשבע בבוקר. זה אמר שהייתי צריך לחזור דרומה אל Belize City ומשם לקחת אוטובוס, ולשרוף חצי יום. שוב אני רואה מה קורה כשלא מבררים דברים מראש.&lt;/p&gt;

&lt;p&gt;ארזתי את התיקים וגיביתי את כל התמונות. הלכתי אל המזח וקניתי כרטיס למעבורת של 10:30. נשאר לי זמן לחזור לקנות איזו מזכרת קטנה מאחד הדוכנים ולהצטייד במים וחטיפים למהלך היום. כשהגענו כולנו ל-Belize City היינו צריכים לקחת מונית אל התחנה המרכזית. אחד מהאנשים שעובדים בנמל הציע לנו לקחת אותנו ברכב שלו במקום במונית, במחיר מוזל. קצת חשדנו אבל הוא היה לבוש במדים של הנמל והחלטנו לקחת את הסיכון. במדינות אחרות, אגב, בכלל לא בטוח שהיינו עושים את זה. הנהג היה מהשחורים שמדברים באנגלית קאריבית. הוא לא הוריד את משקפי השמש מהפנים כשנכנסנו לאוטו וזו היתה בעיה כי היו לו את המדבקות הכהות על החלון, כמו שראיתי על כמעט כל הרכבים בגואטמלה, חוץ מפס אחד של 15 ס”מ באמצע החלון הקדמי, ממש כמו חרך הצצה. זה היה ממש מוזר. כששאלתי אותו אם זה לא מסוכן, הוא ענה לי שבלילה זה הרבה יותר מסוכן :-) הסיבה למדבקות, אגב, היא שממש חם בבליז וככה השמש פחות מחממת את האוטו.&lt;/p&gt;

&lt;p&gt;נשמע לי כמו סיפור שמוכרים לתיירים.&lt;/p&gt;

&lt;p&gt;הגענו לתחנה המרכזית שתי דקות לפני שהאוטובוס ל-Chetumal יצא. זה היה תזמון מושלם. Theresa, הגרמניה השלישית, חיכתה לאוטובוס בחזרה לגואטמלה ואני המשכתי עם Kira ו-Leah. האוטובוס שעלינו עליו היה אוטובוס מקומי, לא של תיירים. הוא עלה לנו $12 בליז והיינו שלושת הנוסעים האחרונים שעלו עליו. הואיל ואני ג’נטלמן ידוע, נתתי לבנות לעלות ראשונות לאוטובוס. התוצאה היתה שהמקום הפנוי היחיד שנשאר היה ליד איזה שמן אחד שתפס את כל המקום שלו וחצי מהמקום שלי. התיישבתי באלכסון וקיללתי את שלוש השעות הקרובות, עד הגבול. למזלי, אחרי כמה דקות התחילו לרדת אנשים מהאוטובוס ולאט לאט התפנו מקומות נוספים, אז עברתי. גם הפעם, כמו בכל הנסיעות עד עכשיו, הספר של Dan Brown שקניתי באמסטרדם נשאר בתיק הגדול, בתא המטען. איזה ליצן אני.&lt;/p&gt;

&lt;p&gt;היציאה מבליז לקחה ממש חמש דקות. מהיר כזה, כמו כל הביקור שלי. זו היתה המדינה ה-40 שאני מבקר בה ואני עוזב אותה עם תחושה קלה של החמצה, אבל נראה לי שלא תהיה בעיה לחזור.&lt;/p&gt;

&lt;p&gt;בפעם הבאה: מקסיקו.&lt;/p&gt;

&lt;p&gt;ענבר&lt;/p&gt;</content><author><name></name></author><category term="travel" /><category term="ams-usa-centam" /><summary type="html">הפרק הקודם הסתיים ב-22/5, במעבר הגבול בין גואטמלה לבליז. הגואטמלים שמרו על עירנות ואפילו ברגע האחרון ניסו להוציא ממני עוד קצת כסף במרמה. זה כמעט הצליח.</summary></entry><entry><title type="html">אמסטרדם, ארה”ב ומרא”מ - פרק 5 - Guat’s up?</title><link href="http://localhost:4000/travel/ams-usa-centam/2011/06/01/%D7%9E%D7%A8%D7%90%D7%9E-%D7%A4%D7%A8%D7%A7-5.html" rel="alternate" type="text/html" title="אמסטרדם, ארה”ב ומרא”מ - פרק 5 - Guat’s up?" /><published>2011-06-01T06:20:16+03:00</published><updated>2011-06-01T06:20:16+03:00</updated><id>http://localhost:4000/travel/ams-usa-centam/2011/06/01/%D7%9E%D7%A8%D7%90%D7%9E-%D7%A4%D7%A8%D7%A7-5</id><content type="html" xml:base="http://localhost:4000/travel/ams-usa-centam/2011/06/01/%D7%9E%D7%A8%D7%90%D7%9E-%D7%A4%D7%A8%D7%A7-5.html">&lt;p&gt;כזכור, הפרק הקודם הסתיים עת, בשעה אחת ומשהו בלילה סיימתי לכתוב את הבלוג ב-San Pedro Sula, שמעתי שתי יריות בחוץ והלכתי לישון. האייפון העיר אותי ב-03:40, ובארבע בדיוק קלייר ואני היינו למטה, בסלון, מחכים לנהג המונית. אחרי חמש דקות, כשהוא לא הגיע, ביקשתי מהבעלים של האכסניה להתקשר אליו. אחרי שתי דקות הוא אמר שהטלפון של נהג המונית סגור, והוא התקשר לנהג אחר. אממה – הנהג האחר, ששלפו אותו מהמיטה בארבע בבוקר, רצה 200 למפירות במקום 150. לא הבדל גדול וממילא היינו לחוצים בזמן כי קלייר צריכה להספיק לקנות כרטיס לאוטובוס לפני שלא יהיה מקום. אז שילמנו.&lt;/p&gt;

&lt;p&gt;לקלייר היה בעצם כבר כרטיס, אבל הוא היה לאתמול. היא טעתה בתאריך והחמיצה את האוטובוס, אז המצאתי איזה סיפור שחזרנו מאוטילה והיא היתה אצל הרופא בגלל בעיה באוזניים אחרי צלילה, והם קיבלו את זה ולקחו לה רק כמה למפירות בודדות. כשהאוטובוס שלה הגיע נפרדנו, ואני הלכתי לחפש את המשרד של החברה שנוסעת לגואטמלה. שלחו אותי לעשות עיקוף ענק של התחנה המרכזית, שהיא גדולה מאד ותיכף אדבר עליה, וכשהגעתי, ברבע לחמש בבוקר, אמרו לי שהמשרד נפתח רק בחמש. חיכיתי רבע שעה, עמדתי עוד קצת בתור וקניתי את הכרטיס. עלה לי 970 למפירות, שהם $53, ורק אחרי שקיבלתי את הכרטיס אומר לי המוכר שהאוטובוס יוצא ב-10:30.&lt;/p&gt;

&lt;p&gt;10:30?!?&lt;/p&gt;

&lt;p&gt;WTF?!?&lt;/p&gt;

&lt;p&gt;אז לא, האוטובוס לא יוצא בשש. ולוקח לו 8 שעות להגיע ל-Guatemala City ואז עוד שעה וחצי ל-Antigua. הלך לי כל היום. ומילא זה – השעה 05:15 בבוקר והאוטובוס שלי יוצא בעוד 5 שעות ורבע, ואני תקוע בתחנה המרכזית של San Pedro Sula, עיר מסוכנת שאין לי בכלל מה להסתובב בה, ושבין שלל המחמאות שהיא זכתה לה יש גם את “בירת האיידס של מרכז אמריקה”…&lt;/p&gt;

&lt;p&gt;לא היו לי הרבה אופציות. התחלתי להסתובב בתחנה. התחנה היא פשוט ענקית, משהו בסגנון התחנה המרכזית החדשה בת”א. יש שם עשרות חברות הסעה שונות, בנקים, מרפאה, בית מרקחת, מגוון חנויות אופנה, חנויות חלפים לרכב ואפילו חנות כלי נשק (???). ממש עיר קטנה. בשש בבוקר פתחו איזה בית קפה אז ישבתי לי על קפה ועוגה וקצת עשיתי סדר בהוצאות ובתוכניות המסע שלי. כשסיימתי את הקפה והעוגה, החלטתי לעבור את כל התחנה ולחפש דברים מעניינים. לרגע אחד השתעשעתי ברעיון של לעשות מפקד חנויות, ולו כדי שיהיה לי משהו מצחיק לכתוב בבלוג, אבל ויתרתי על הרעיון המטופש הזה. המשכתי להסתובב עד שפתאום חטפתי מכת אוויר קר – באולם ההמתנה של אחת מהחברות היה מיזוג-אוויר. בשיא הנונשלנט נכנסתי פנימה, עברתי את המאבטח (אמרתי לכם שמסוכן פה. יש כאן מלא מאבטחים, עם גלאי מתכות ונשק… כמו בארץ.) וחיפשתי שקע חשמל. היה אחד בשורה האחרונה, אז פשוט התיישבתי, בלי להגיד כלום, הוצאתי את המחשב, חיברתי אותו לחשמל והדלקתי אותו. להפתעתי, היו שתי רשתות אלחוטיות פתוחות ואחת מהן אפילו היתה מחוברת לאינטרנט!&lt;/p&gt;

&lt;p&gt;אחרי שעה וקצת נמאס לי וחזרתי להסתובב בתחנה. רציתי להחליף 10 דולרים ללמפירות כדי שיהיה לי מספיק כסף גם לאוכל בדרך וגם לאיזו מזכרת קטנה שראיתי פה (עשיתי לעצמי מסורת של קניית מזכרת קטנה מהמדינות האקזוטיות [יחסית] שאני  מטייל בהן)… הבנקים (ברבים, יש פה שניים) נפתחים רק בתשע, אז נעמדתי בתור לאחד מהם. בחמישה לתשע אחד העובדים מבפנים מוציא החוצה ארונית לוקרים, וכולם מפקידים את הסלולארי :-) אני, כמובן, מפקיד אותו גם אבל מקפיד להשאיר את המפתח ביד, כדי לא להיזכר רק בגואטמלה שהשארתי פה את האייפון. כשמגיע תורי להיכנס, מבקשים ממני להפקיד גם את התיק, אבל התיק לא נכנס בלוקרים. אני מנסה קצת להתווכח, והשומר החמוש אומר לי “תשאיר את התיק איתי, פה בחוץ”. אפילו האנשים מאחורי בתור אמרו לי שאני יכול להשאיר את התיק בחוץ, אבל לא היה סיכוי בעולם שאני אפרד מהתיק הזה. לקחתי את הטלפון שלי בחזרה וויתרתי.&lt;/p&gt;

&lt;p&gt;בתשע ורבע מיציתי את התחנה וחזרתי לטרמינל של Hedman Alas. כאן חיכה לי אתגר נוסף. הם רצו שאפקיד גם את התיק הקטן (את הגדול כבר הפקדתי). שוב, לא היה סיכוי שאני אפרד ממנו, או לפחות לא בלי להילחם קודם. חוץ מהדברים היקרים היו לי גם המים ב-Camel Back, גם את המחשב (אולי אכתוב משהו בזמן הנסיעה) וגם את ה-Lonely Planet והמחברת שבה אני עושה את כל התכנונים. בבדיקת האבטחה, שלא היתה מביישת שדה תעופה קטן (שער מגנומטר וחיפוש בתיקים, ואני מדבר פה על אוטובוס, כן?) סירבו לתת לי להעביר את התיק ושלחו אותי למודיעין. החלטתי שפה יהיה חכם יותר לשחק את הטיפש ולדבר אנגלית, אבל שם לא ידעו מה לעשות איתי והחליטו לחכות למנהל, שהוא היחיד שיכול לאשר את זה, אבל בדיוק היה בהפסקת קפה. אז חיכיתי.&lt;/p&gt;

&lt;p&gt;כשהגיע המנהל, הסברתי לו שכל החיים שלי בתיק הזה, ועוד כמה דברים שאני צריך לנסיעה, ושאני בכלל לא מתכוון לשים את התיק בתאים למעלה אלא להחזיק אותו בין הרגליים כל הנסיעה. הוא ביקש שאראה לו את כל הדברים בתוך התיק ואז הוא ביקש לראות את הכרטיס. הוא שאל אותי לאן אני נוסע ועניתי של-Antigua. הוא הסתובב לדייל הקרקע ואמר לו משהו בטון נוזף. ההוא התבאס, הוריד לי מהכרטיס את פתק ההפקדה של המוצ’ילה ונעלם.&lt;/p&gt;

&lt;p&gt;“יש בעיה עם התיק השני?” שאלתי את המנהל. “כן. שמו לך את הפתק הלא נכון. התיק שלך היה עוצר ב-Guatemala City”.&lt;/p&gt;

&lt;p&gt;פאק. איזה מזל שהייתי חייב להתחכם עם התיק. Talk about positive feedback…&lt;/p&gt;

&lt;p&gt;כשהבחור חזר עם פתק חלופי, המנהל הסתובב אלי ואמר לי “מה שאני עושה עכשיו זה אסור, אבל אני אחרוג בשבילך מהכללים. אתה יכול לקחת את התיק” :-) אמרתי לו תודה, לחצתי לו את היד ונכנסתי לאולם ההמתנה. עשרים דקות לפני היציאה התחיל ה-Boarding, ממש כמו עלייה למטוס, כשמחלקים את הנוסעים לפי השורה שבה הם יושבים.&lt;/p&gt;

&lt;p&gt;העצירה האחרונה בהונדורס, לפני מעבר הגבול, היתה ב-Copan. בזמן הפסקת האוכל (חצי שעה) חברת האוטובוסים לקחה לכולנו את הדרכונים כדי לאמת פרטים לפני מעבר הגבול. כשהחזירו לנו אותם, צילמו כל אחד במצלמה דיגיטלית קטנה. חזרנו לאוטובוס ועשר דקות מאוחר יותר היינו במעבר הגבול. כולנו ירדנו מהאוטובוס, יצאנו מהונדורס, הלכנו מאה מטר ונכנסנו לגואטמלה. אחרי תשלום אגרה (10 קצאל) עלינו חזרה על האוטובוס והמשכנו בנסיעה.&lt;/p&gt;

&lt;p&gt;מצד אחד, הנוף כמעט לא השתנה אחרי המעבר לגואטמלה. עדיין מדובר בנוף הררי, עם ישובים עניים. אבל השינוי בסגנון הבנייה היה מיידי ובולט: בזמן שרוב הבתים בצד ההונדורי היו בנויים מעץ, הבנייה הגואטמלית היתה, כמעט באופן גורף, מאותם בלוקים אפורים של בטון שמשתמשים בהם גם בארץ. מי שהיה לו כח (או כסף) לטיח ולצבע – טייח וצבע. מי שלא – לא. מהר מאד שמתי לב לתופעה מעניינת נוספת: אבנים גדולות וסלעים צבועים בצדי הדרך, עם כל מיני סיסמאות. אחרי 10 דקות, בערך, הצלחתי להסיק שמדובר בתעמולת בחירות. מעניין. בצידי הדרך היה המון זבל, רובו מפלסטיק, באופן שמאד הזכיר לי את קמבודיה. החלטתי לשמוע קצת מוזיקה, אבל אז איכשהו הגעתי לאריק ברמן ועוד כמה שירים שהעלו לי דמעות, ומאיזו סיבה שהיא לא הפסקתי את זה מיד. לא יודע אפילו למה.&lt;/p&gt;

&lt;p&gt;בשמונה בערב הגענו לגואטמלה סיטי. עיר ע-נ-ק-י-ת, מודרנית מאד למעט התשתיות שנראות די מוזנחות (בעיקר החשמל). המון רשתות מערביות, החל ברשתות אוכל (Pizza Hut ו-Subway כדוגמא), דרך סופרמרקטים (Wallmart) וכלה ברשתות כמו Radio Shack. כשאתם קוראים על גואטמלה סיטי ב-Lonely Planet, די מפחידים אותכם ממנה וזה אוטומטית יוצר מין הילה של יראה. ירדנו מהאוטובוס ועברנו למיניבוס שיקח אותנו ל-Antigua. לידי ישבה אמריקאית בשם סוזאן, שגרה במקסיקו כבר כמה שנים וגם טיילה באיזור, אז דיברנו קצת והיא גם נתנה לי טיפים על בליז. כשהגענו ל-Antigua, ירדנו שנינו ב-Jungle Party Hostel, כי הוא קיבל ביקורות טובות במדריך וגם שמעתי עליו המלצות מכמה ישראלים. לרוע המזל הוא היה מלא אבל הבחורה שהיתה שם הפנתה אותנו להוסטל אחר, בהמשך הרחוב, בשם Kafka. שם דווקא שמחו לקבל אותנו, אבל הסבירו לנו יפה שזה יהיה רק ללילה אחד כי מחר הם מתחילים שיפוצים. היה כבר מאוחר ושנינו היינו מתים למקלחת ולמיטה אז לא התווכחנו. קיבלנו חדר פרטי עם שתי מיטות ושירותים ומקלחת פרטיים, במחיר של חדר רגיל. מעולה! הבעיה היחידה היתה שהתחשמלתי כמה פעמים מראש המקלחת, שהיה מחובר לחשמל כדי לחמם את המים – פטנט שראיתי בפעם הראשונה, וברור שעוד צריך לשפר אותו…&lt;/p&gt;

&lt;p&gt;אחרי המקלחת לקחתי את ה-Lonely Planet וקפצתי חזרה ל-Jungle Party, כי יש להם באר טוב ורציתי לשבת על בירה ולתכנן את המשך השהות שלי פה. אבל, בפעם השנייה בתוך שעה, פני הושבו ריקם והמקום היה סגור. בצר לי, חיפשתי מקום אחר ושמתי פעמי לכיוון Monoloco (קוף משוגע, אם מתעקשים לתרגם). ישבתי לי על הבאר עם בקבוק Brahva – אחת מהבירות המקומיות, וכמו שחבר שלי עמית היה אומר: שום דבר לכתוב עליו הביתה – וקראתי קצת חומר. מאחורי ישבו כמה אמריקאים ליד שולחן, התחלתי קצת לדבר איתם ואחרי חצי שעה הלכתי לישון. היה יום באמת ארוך, ובקושי ישנתי בלילה.&lt;/p&gt;

&lt;p&gt;17/5. כבר אתמול בערב, על הבאר, הכנתי לי רשימה של דברים שאני צריך לעשות היום. הראשון, כמובן, היה מוטל חדש. למזלי, הבחור מ-Kafka שלח אותי אל מעבר לפינה, שם היה הוסטל חדש, בן פחות משנה, שלא הופיע אפילו ב-Lonely Planet. המקום, שנקרא Holistico, היה נראה די נחמד. תכננתי על לילה אחד ממילא אז לא היית בררן, לקחתי חדר והעברתי את הדברים.&lt;/p&gt;

&lt;p&gt;הדבר השני ברשימה היה להוציא כסף, אבל גם זה, כמו כל דבר אחר בטיול הזה, הסתבך. קודם כל, ב-Lonely Planet מזהירים שעל כמעט כל הכספומטים שלא נמצאים ממש בתוך סניף הבנק מותקנים משכפלי כרטיסים שהניחו עבריינים (שיטה טכנולוגית שמצאה את דרכה גם לארץ). חיפשתי את כל הבנקים ואז חיפשתי כספומט שנמצא בתוך הסניף. אחרי שמצאתי, גיליתי שהוא עובד רק עם ויזה, ולא עם ישראכרט. הויזה שלי היתה בחגורת הכסף, בחדר. אז חזרתי להוסטל, החלפתי את כרטיסי האשראי וחזרתי לבנק. הייתי גאה בעצמי שלא התעצלתי, אבל האמת היתה שפשוט לא היה לי כסף מקומי… חוץ מזה, העיר היא מאד יפה. כל המבנים שהם לא מבני ציבור הם בני קומה אחת, ורובם צבועים – כל אחד בצבע אחר. הרחוב סלול מאבנים, וכולם נוסעים די לאט (מה שדי מפחיד בלילה). מדי פעם רואים דברים מוזרים. אחד מהם, למשל, היה איש שישב על אחת המדרכות. לידו עמדו שלוש עיזים, אחת מהן הוא חלב לתוך כוס פלסטיק חד-פעמית בזמן ששני אנשים אחרים, שנראו כמו לקוחות, עמדו לידו וחיכו.&lt;/p&gt;

&lt;p&gt;אחרי שהוצאתי את הכסף הייתי צריך לאכול בוקר. נכנסתי ל-Cafe Barista, בפינה הצפון מערבית של Parque Central, שם היו גם קפה מצויין ומפתיע, גם טוסט סביר, גם חשמל וגם רשת אלחוטית. עשיתי כמה בירורים ואז החלטתי ללכת לסוכנות נסיעות, כי היה חסר לי מידע על כמה זמן כל סיור לוקח וכמה אני יכול להספיק. הסוכנת היתה מאד אדיבה, וישבה יחד איתי על תוכנית שלמה לכל גואטמלה – חמישה ימים שלמים מתוכננים מראש. כשהגיע הזמן לשלם,  לקחתי את הסיכון שאני משלם יותר מדי אבל הנוחות שבלסגור את כל השבוע הקרוב מראש היתה נראית תמורה טובה עבור הכסף. בזמן שסגרנו את הפרטים, הגיע פתאום אחד מהחבר’ה שדיברתי איתם בבאר אתמול בלילה. הוא טס בסך-הכל בפעם השנייה בחיים שלו וקצת לא סמך על הסוכנת (ולזה אנחנו עוד נגיע), אז קבענו שניפגש בתשע בערב לבירה ואני אעזור לו. השעה היתה 13:00, וב-14:00 כבר יצא הסיור הראשון – להר-הגעש Pacaya.&lt;/p&gt;

&lt;p&gt;בנסיעה ישבתי במושב הקדמי. יש כמה סיבות טובות לשבת מקדימה בכל המיניבוסים האלה: זה הכיסא הכי נח; זה הנוף הכי טוב; יש חלון גדול לידך (קריטי בנסיעות ארוכות); והכי חשוב: אפשר לדבר עם הנהג וללמוד הרבה דברים. אז עשיתי את כל אלה וגם ישנתי קצת. שוב. בחיי, אני נהייה חתול.&lt;/p&gt;

&lt;p&gt;המיניבוס  הביא אותנו לתחילתו של שביל באורך של קצת פחות מ-5 ק”מ, שעשינו עם מדריך (למתקשים איפשרו לשכור סוסים). העלייה היתה לא קלה, בעיקר כי עליתי אותה בלי לדבר וניסיתי לשמור על קצב טוב. שתי קנדיות הלכו לפני כולם בקצב מטורף. הסתבר ששתיהן ספורטאיות – אחת מהן כדורגלנית… סוף המסלול לא היה הלוע של הר-הגעש – אחרי ששני תיירים נפלו פנימה, החליטו להפסיק להביא לשם אנשים. במקום זאת, מגיעים למין נקיק קטן ברוחב מטר, שנפלט ממנו חום של כמה מאות מעלות. המדריך צולה מרשמלו מעל הנקיק ונותן לכולם, בזמן שערימת זרדים שהוא אסף בדרך והניח מעל הנקיק מתלקחת לאיטה…&lt;/p&gt;

&lt;p&gt;בנסיעה חזרה כולם נרדמו, ורק אני לא. היה לי ברור שזה יתנקם בי מאוחר יותר, כי העליה היתה מאמץ רציני. למרות שכמעט כולם ישנו, הנהג שם DVD, אבל המסך היה מאחורי המושב שלי – כולם יכלו לראות את הסרט, אני יכולתי רק לשמוע אותו, והוא היה נשמע כמו סרט מאד מוזר (אח”כ גיליתי שזה Grown Ups). אחרי כספומט ומקלחת, הלכתי לבאר כדי להיפגש עם הבחור שקבעתי איתו, אבל הוא לא היה שם. מי שכן היה הם שאר האנשים שפגשתי אתמול בבאר, אז הזמנתי לי בורגר ובירה וישבתי איתם. הפעם בחרתי בירה חדשה – Victoria – שהיתה זולה בשני Quetzal מזו של אתמול (הכי זולה בתפריט). מה אומר? לא הצלחה גדולה. כמו שצפיתי, העובדה שלא ישנתי בדרך חזרה מהר-הגעש אכן התנקמה בי, והייתי מותש. אחרי שסיימתי את הבירה ואת האוכל חזרתי למוטל והלכתי לישון.&lt;/p&gt;

&lt;p&gt;18/5. היום אני נוסע לאגם Atitlán. האיסוף היה בשמונה בבוקר, אז קמתי בשבע וחצי. להפתעתי, גיליתי שהמוטל שעברתי אליו כולל ארוחת בוקר. איזה כיף. פגשתי שתי בחורות קנדיות מהמוטל שהרגישו לא טוב – מסתבר שהמון אנשים חוטפים קילקול קיבה בגואטמלה – ובדיוק אז הגיע המיניבוס.&lt;/p&gt;

&lt;p&gt;הנהג של היום היה מטורף. בלימות פתאומיות, עקיפות מטורפות, ממש כאילו רדפו אחריו. כולם קיללו אותו ואני, שישבתי במושב האחרי, אפילו צעקתי לו “מוטב לאבד רגע בחיים מאשר חיים ברגע”. בספרדית, כמובן. זה לא ממש הזיז לו. את הנסיעה, שעתיים וחצי (כמו הנסיעה לבה”ד 1, שעשיתי כל ארבעה חודשים בשנתיים האחרונות) העברתי בשיחה סופר-מעניינת עם אב ובן מאטלנטה, ג’ורג’יה. כשהגענו, כולם הרגישו הקלה.&lt;/p&gt;

&lt;p&gt;כמו במדינות אחרות, למשל קמבודיה, ברגע שיצאנו מהמיניבוס התנפלו עלינו כל מיני אנשים שניסו למכור לנו חבילות שייט וביקור בכפרים בסביבה. היה לנו זמן פנוי מ-10:30 ועד 16:00, זמן האיסוף חזרה, וחיפשתי למלא אותו. התחלתי ללכת עם אחד המוכרים, כשהוא מסביר לי. כנראה שהוא גם היה בצבא, כי הוא הביא עזרים מנויילנים כדי להראות לי את המפה, את הסירה ה-”איטית”, שתעלה $35 (280 קצאל) אבל לא תספיק להגיע בזמן חזרה ואת הסירה ה-”מהירה”, שתספיק הכל, תיקח אותי לשני כפרים בצד השני של האגם (San Pedro ו-San Pablo [ברזי, גילעם, קמפוס ודניאל – לא לצחוק!]) ותחזור בזמן, וכל זה במחיר מבצע של $100 (800 קצאל)! אחרי שהוא גמר לדבר, ביקשתי ממנו רגע לעיין ב-Lonely Planet ומיד גיליתי שכל מה שהוא סיפר לי עד עכשיו היה שקר אחד גדול, שהסירה הציבורית עולה 25 קצאל ושהיא לוקחת 35 דקות ולא שעתיים, כמו שהוא טען.&lt;/p&gt;

&lt;p&gt;באופן טבעי, ברגע שאתם מבינים שמישהו שיקר לכם בפנים, אתם מייד מחליטים שלא לעשות איתו עסקים, אז אמרתי לו “לא תודה”, צפיתי בפניו מתכרכמים באכזבה והמשכתי ללכת לכיוון החוף הציבורי, ממנו יוצאות הסירות. ראיתי שם זוג קנדים שהיו איתי במיניבוס, והם בדיוק קיבלו הסבר ממישהו. כבר מרחוק ראיתי שהוא שולף בדיוק את אותו עזר מנויילן, ומייד עדכנתי אותם בסיפור שלי. החלטנו להציג חזית אחידה, והצלחנו להוריד אותם ל-200 קצאל לשלושתנו, עבור סירה שתיקח אותנו לשני כפרים קטנים יותר (Santa Catarina ו-San Antonio. כולם קדושים פה, כמו שאפשר לראות) ותחזיר אותנו ב-14:00, מה שישאיר לנו שעתיים להסתובב ב-Panajachel, הידועה בשם החיבה Pana.&lt;/p&gt;

&lt;p&gt;הכפרים הם מאד עניים. הם בנויים על מדרונות ההר, באנדרלמוסיה כללית של סימטאות, מדרגות ותעלות ביוב פתוחות, שכולן זורמות לתוך האגם (ומייד הבנו למה לא שוחים באגם). בכפר הראשון לא היה הרבה מה לראות. בעליה מהמזח היו כמה דוכנים של בדים ורקמה מקומית, אבל הם לא התאמצו יותר מדי למכור לנו. הסתובבנו קצת בכפר, צילמנו הרבה והתרשמנו בעיקר מהפשטות של החיים שם. נכנסתי לאחת החנויות, קניתי בקבוק Gatorade וארבע בננות (אחת לכל אחד מאיתנו ואחת עבור איזה ילד שנדבק אל הזוג הקנדי) ויצאתי ב-13 קצאל… בכפר השני, לעומת זאת, התמונה היתה שונה. קודם כל, הוא היה יותר גדול. בערך בגודל של פרדיס, למי שמכיר, ונראה גם דומה – סגנון הבנייה על המדרון. ברגע שירדנו מהסירה, נדבקה אלינו אישה אחת ולא עזבה אותנו חצי שעה. מטר וארבעים ביום טוב (וזה לא היה יום טוב), דוברת חמש (!!!) שפות – שני ניבים מקומיים, ספרדית, אנגלית וצרפתית – היא ליוותה אותנו חצי שעה כשהיא מתחקרת אותנו ועונה על שאלות בחלק הראשון של התוכנית (יצירת קשר אישי עם הקורבן) ולקראת הסוף עברה לחלק השני של התוכנית (ניצול הקשר האישי כדי לבצע מכירה). עלי זה לא עבד, מה גם שלא היה לה שום דבר שעניין אותי, אבל הזוג הקנדי קנו בד ב-150 קצאל. אח”כ הם יגלו שהוא עולה חמישית מזה, אם לא פחות. בשלב מסויים היא ניסתה למשוך אותנו אליה הביתה, אבל לא הצלחנו למצוא סיבה טובה לבוא וסירבנו בעדינות. הסתובבנו עוד כמה דקות בכפר, הקנדים קנו עוד משהו (המחיר ההתחלתי היה 60 וירד ל-10…) ואז חזרנו לסירה.&lt;/p&gt;

&lt;p&gt;חזרנו בשתיים ל-Panajachel, והיו לנו שעתיים לאכול ולהסתובב. דילגנו על כל מלכודות התיירים שבחוף הציבורי וחזרנו לכיוון המקום בו הוריד אותנו הנהג המשוגע. פתאום ראיתי דוכן של איזו סבתא, עם סירים על כיריים בחוץ ובחור צעיר יושב ואוכל. מהסירים עלה ריח נהדר ומבט בצלחת של הבחור הראה מרק עם בשר ואורז. החלטתי ללכת על זה. קיבלתי צלוחית מרק ענקית, עם מרק שטעמו היה מאד דומה לטעם של מרק עוף, חוץ מהעובדה שצף בו גוש בשר בקר. היו גם ירקות ואורז, המנה הגיע עם טורטיה בצד וכוס מיץ וכל זה ב-12 קצאל… זה היה כל-כף טעים וממלא, עד כדי כך שכשהגיע הזמן לשלם, נתתי לסבתא 15 במקום 12. בזמן האוכל דיברתי קצת עם הבחור מולי, שלא היה יותר מדי קומוניקטיבי (אולי הוא התבייש), אבל ממנו למדתי שרק נשים לובשות את התלבושת המסורתית, והגברים יכולים ללבוש מה שבא להם.&lt;/p&gt;

&lt;p&gt;אחרי האוכל הסתובבתי לי קצת בין הדוכנים כדי לחפש מזכרת. מצאתי צפרדע מגולפת בעץ, שהיא בעצם חליל שאפילו עובד. מזכרת נחמדה. המשכתי ללכת במעלה הרחוב ופגשתי שוב את הקנדים. המשכנו ביחד עד שהגענו לסוף הרחוב, ואז, מעצלנות, לקחנו טוקטוק חזרה (5 קצאל לאדם) והתיישבנו בבית-קפה לשתות בירה. ישבנו מאחור, בחצר פנימית מוקפת צמחייה, ובעודנו נרגעים לנו מהבירה המקומית, Gallo (שאם אתם לא מכירים – לא הפסדתם כלום), פתאום הגיע לו יונק-דבש והתחיל לאכול מאחד הפרחים.&lt;/p&gt;

&lt;p&gt;כשהייתי ב-Mango Inn בהונדורס היינו רואים יונק-דבש כל יום. אמרתי לעצמי שאני אצלם אותו, אבל שכחתי. הפעם, לעומת זאת, כבר הייתי עם המצלמה ביד. יונק-הדבש לא חיכה לי ועף, אבל אני הימרתי שהוא יחזור והייתי מוכן. ואכן, ההימור שלי השתלם והצלחתי לתפוס כמה תמונות די טובות.&lt;/p&gt;

&lt;p&gt;בדרך חזרה זה היה אותו הנהג. היה נראה לנו שהוא נרגע קצת, אבל הוא המשיך להיות גס-רוח כלפי חלק מהנוסעים וניסה לדחוס כמה שיותר אנשים פנימה. כשהגענו חזרה ל-Antigua הוא ניסה להכניס עוד כמה, וזרק אותי מרכב, כי המוטל שלי היה ברחוב הבא… צילמתי אותו ואת הרכב שלו ואני אחפש איך מגישים תלונה. אם לא למשטרת התיירות, אז לפחות ל-Lonely Planet.&lt;/p&gt;

&lt;p&gt;חזרתי מושפל קלות למלון. הייתי רעב והקנדים סיפרו לי על מסעדה הודית בשם Pushkar. החלטתי שבערב האחרון ב-Antigua אני אתפנק לי בעוף בקארי, כי אני מפנטז על המנה הזו כבר כמה ימים. מצאתי את המסעדה בקלות והתיישבתי. בשולחן מולי ישבה בחורה, לבד. התחלנו לדבר והיא התגלתה כבלגית שחוזרת מחר הביתה. היא בכלל סיימה לאכול וכבר ביקשה חשבון, אבל כבר היינו באמצע השיחה אז היא באה לשבת איתי בזמן שאכלתי. כשסיימתי לאכול היא רצה לפגישה עם איזה מוכר נעליים שבא במיוחד בשבילה ואני חזרתי למלון, לישון.&lt;/p&gt;

&lt;p&gt;19/5. זה היה כל-כך ברור שדווקא ביום שבו אני עוזב את Antigua – השמיים יתבהרו. סוף-סוף אפשר היה לראות את הרי-הגעש המקיפים את העיר, אז ישר ניצלתי את ההזדמנות ובין אריזה לארוחת בוקר להמתנה למיניבוס צפונה עליתי לגג עם המצלמה וצילמתי. מוזר קצת כל העניין עם המוטל הזה. אני כאן כבר לילה שני, ועדיין אני לא מצליח לזכור את השם שלו כששואלים אותי (ולכן אני כל הזמן עם כרטיס ביקור של המלון בכיס…) וכל הזמן אני מגלה עליו דברים חדשים: העובדה שהוא כולל ארוחת בוקר חינם, העובדה שיש לו טרסה על הגג…&lt;/p&gt;

&lt;p&gt;את הזמן לפני הנסיעה ניצלתי גם כדי לגבות את התמונות שלי. בכל מה שנוגע לצילום – אני ממש פנאט. זה מתחיל בזה אני צלם כפייתי, שכולם תמיד צוחקים עליו (אבל תמיד מבקשים בסוף עותק של התמונות…), עובר דרך זה שבבית התמונות שלי נמצאות על המחשב ובעוד שלושה גיבויים שונים (אחד מהם לא בדירה שלי בכלל) ומסתיים בכך שבמהלך הטיול התמונות נמצאות בשלושה מקומות שונים, כל-אחד מהם בתיק אחר: בתוך הכרטיסים של המצלמות (שנמצאות בתיק הקטן), על דיסק הגיבוי שהבאתי (שנמצא בתיק הגדול) ובשני Disk on Key (שנמצאים בפאוץ’ שלי)…&lt;/p&gt;

&lt;p&gt;בשעה 07:30 צלצלו הפעמונים. שמתי לב שזה קורה כל יום, אבל זה לא צלצול של “השעה שבע וחצי”, כמו במקומות נורמלים. זה צלצול לחוץ כזה, דחוף. כששמעתי אותו בפעם הראשונה חשבתי בכלל שמדובר באזעקת אש…&lt;/p&gt;

&lt;p&gt;המיניבוס הגיע באיחור של רבע שעה – הייתי אחרון בסבב האיסוף. שאלתי את הנהג אם אני יכול לשבת מקדימה, והוא הסכים. כששאלתי אותו כמה זמן הנסיעה, הוא ענה לי “9 שעות”. כשסוכנת הנסיעות בנתה לי את חמשת הימים, היא אמרה לי שאני אגיע ל-Semuc Champey באחת בצהריים, ויהיה לי זמן להסתובב באתר כך שלמחרת בבוקר אוכל להמשיך ישירות ל-Flores ולחסוך זמן. עכשיו הבנתי שלא רק שהיא גבתה ממני הרבה יותר ממה שהייתי צריך לשלם, שלכשעצמו זה בסדר כי היא באמת עזרה לי ופתרה לי בעיה של זמן ושל תכנון, ועל זה משלמים, אלא שהיא שיקרה לי בפנים כשהיא אמרה לי שזה יקח 5 שעות. Semuc Champey זה לא יעד איזוטרי, אלא אתר שנחשב אחד הפופולריים בין מטיילים. אין סיכוי בעולם שהיא טעתה או שזו היתה הפעם הראשונה שלה. אבל ברגע שהבנתי את זה, אחרי שיצאנו, כבר לא היה מה לעשות. שיעור מספר אחת בטיולים: מי שלא עורך תחקיר ולומד את החומר מראש (מה שנקרא בעברית צחה “צרכנות נבונה” ובעברית צבאית “איסוף מל’מ”) ימצא את עצמו משלם ביוקר.&lt;/p&gt;

&lt;p&gt;הנהג היה בחור מאד נחמד ואיש שיחה מעניין. שאלתי אותו על הרבה דברים שעניינו אותי על החיים בגואטמלה, כמו עניין הבחירות לנשיאות או המצב הבטחוני במדינה, ובאופן מפתיע הוא לא שאל בכלל על הסכסוך עם הפלשתינים… במהלך כמעט כל הנסיעה הוא דיבר באחד משלושה טלפונים סלולאריים שהיו לו, אבל נהג בסדר גמור. הוא סיפר לי שהוא עובד כל יום, ועושה את הדרך כל יום בכיוון אחר. שאלתי אותו איפה הוא גר והוא ענה לי “בשני המקומות – גם ב-Antigua וגם ב-Semuc Champey”. כששאלתי אותו אם גם יש לו אישה בכל מקום, הוא צחק ואמר שטלפון אחד זה לאשתו הראשונה, טלפון נוסף הוא לאשתו השנייה והשלישי הוא לעבודה :-) אני, מצידי, נסעתי עם חלון פתוח ונמרחתי רק בצד ימין, שקיבל מנה יפה של שמש, וכמובן גם ישנתי איזו שעה וחצי מהדרך. כבר אמרתי שאני נהייה חתול?&lt;/p&gt;

&lt;p&gt;הדרך היתה מאד הררית והיו לאורכה המון בתים קטנים, כמו בארה”ב שאנשים חיים על האוטוסטרדה. הכל מסביב היה ירוק ואני חושב שאפשר להגיד שבאופן כמעט גורף, המקומות היחידים שבהם לא היה ירוק על הקרקע היו מקומות שבהם אדם התערב. היתה עוד תופעה מוזרה – כל הזמן היה עשן באויר. כל הזמן משהו בער איפשהו. בין אם שריפה מכוונת ובין אם לא. והיה עוד דבר אחד ששמתי אליו לב: חוץ מבמקומות בהם יש לאנשים כסף, ז”א הערים הגדולות, החיים של הגואטמלי הפשוט הם די קשים. הם גרים בבתי עץ על כל מיני כיפות מרוחקות באמצע הג’ונגל, עובדים את האדמה שמסביבם. לא תמיד יש להם חשמל, לא תמיד יש להם מים זורמים. ואין שמנים. בכלל. כולם רזים. שוב, חוץ מבערים הגדולות.&lt;/p&gt;

&lt;p&gt;הגענו ל-Lanquín בחמש אחה”צ, ושם הנהג הוריד אותנו. מסתבר שהמוטלים שולחים אנשים מטעמם לאסוף לקוחות מנקודות ההגעה של המיניבוסים, אבל הנהג שבא לקחת אותנו אמר שהוא מחכה למיניבוס נוסף שצריך להביא איתו ארבעה לקוחת נוספים. הוא אמר שזה יקח עשר דקות, אבל בזמן גואטמלה עשר דקות שוות לשעה. שעה שבה שאריות האור האחרונות נעלמות להן ואני מבין שאכן, לא יעזור כלום, ב-Semuc Champey אני כבר לא ארחץ. לא נורא, בהתחשב בכך שמראש ויתרתי על זה, אבל להביא אותי עד לבאר-המים ואז להגיד לי שהיא סגורה – זה כבר לא נעים. בזמן שחיכיתי דיברתי קצת עם האחרים שחיכו: זוג ישראלים, שני גרמנים מהמבורג ועוד אמריקאי מסבאנה, ג’ורג’יה. כשהגיע המיניבוס השני, אחרי שעה, הצטרפו אלינו שתי ישראליות נוספות (כרמל ושי) ועוד זוג אוסטרלים.&lt;/p&gt;

&lt;p&gt;את הנסיעה ל-Semuc Champey, שלוקחת בערך 45 דקות, עשיתי בעמידה בארגז המטען של הטנדר, ממש כמו המקומיים וכמו שעשיתי כבר גם בבורמה (במשאית), גם בארגנטינה (במאחורה של פיק-אפ) וגם בלבנון (ברכינה). זו היתה חוויה נחמדה, והפעם זכרתי לסגור את הפה כך שלא אכלתי אף זבוב (או כל ברחש אחר, לצורך העניין).&lt;/p&gt;

&lt;p&gt;המלון – El Portal – היה ממש על שפת הנהר ומול הכניסה לשמורה (שבה כבר לא אהיה). שתי הישראליות ואני קיבלנו חדר ביחד, שבצד אחד לא באמת היה לו קיר, אלא פתח גדול ווילונות נגד שמש, ובהיותו בשמורת טבע, היה שוקק חיים. מה זה שוקק חיים? ברחשיית על. כמו בורמה. בעצם, בורמה זה חדר ניתוח ליד המקום הזה. סוף-סוף, בפעם הראשונה, יהיה שימוש לכילה שקניתי בארץ… רציתי לתלות אותה ואז שמתי לב שאני לא מוצא שני דברים: הראשון היה חבל הכביסה שהבאתי מהארץ (ולכן אילתרתי עם כבל החשמל של מטען הסוללה של המצלמה) והשני היה פנס הראש המושקע שלי, שקניתי בארץ. זה ממש מעצבן אותי כשאני מאבד דברים, וכל טיול אני מאבד משהו. אוף!!!&lt;/p&gt;

&lt;p&gt;לארוחת הערב הזמנתי Tortilla Española – אחד מהמאכלים האהובים עלי, שמשום מה לא מצליח בארץ ולא מצא דרכו לכל בארי הטאפאס למיניהם אבל היה בתפריט כאן. עד שהגיע האוכל ישבנו כל הישראלים סביב שולחן אחד ודיברנו, ואחרי האוכל ניצלתי את העובדה שחשמל באתר קיים רק בין 18:00 ל-22:00 (כן, כן, ארבע שעות חשמל ביום, זה הכל!) ועבדתי קצת על הבלוג. מחר אני יוצא בשבע בבוקר, וגם ככה הייתי כבר האחרון שעוד ער.&lt;/p&gt;

&lt;p&gt;20/5. התעוררתי קצת לפני הזמן. בכלל, אני חושב שרוב הטיול הזה קמתי ביקיצה טבעית, כמעט תמיד לפני השעון המעורר ותמיד מוקדם. היה כבר מואר אז הסתובבתי קצת עם המצלמה כדי לצלם את האיזור. בשש וחצי היתה ארוחת הבוקר (כמובן שהייתי היחיד…) ובשבע הנהג לקח אותי בחזרה לעיר (Lanquín). כשהגענו הוא שאל אותי מי לוקח אותי הלאה, ל-Flores, כדי לדעת איפה להוריד אותי. אמרתי לו שאין לי מושג, סוכנת הנסיעות אמרה לי שיאספו אותי מהמוטל… הסתבר שאף אחד לא יודע עם מי אני אמור ליסוע. מעולה. ממש סוכנת מקצועית. העיקר את הכסף היא לקחה לי. אני כבר אדאג לעשות לה פרסומת. זונה.&lt;/p&gt;

&lt;p&gt;אחרי כמה דקות שכללו התייעצות עם הבוס של הנהג, הם הגיעו למסקנה שאין ברירה אלא להתקשר לסוכנת הנסיעות ולברר למה, בדיוק, היא התכוונה. רק אז הם הצליחו לגלות מי לוקח אותי. הפעם, למרות שהייתי הראשון באיסוף, הנהג פשוט לא הסכים שאשב מקדימה, לא משנה איזה תרגיל ניסיתי. הנחמה היחידה היתה שהיינו סה”כ 5 אנשים באוטו (שתי ארגנטינאיות, שני ישראלים ואני) אז היה לי ספסל שלם לעצמי. הפעם גם הייתי בצד שמאל של האוטו, אז השוויתי את השיזוף לזה של הנסיעה הקודמת :-)&lt;/p&gt;

&lt;p&gt;כשנכנסנו לשטח של האיזור שנקרא Peten – כל צפון גואטמלה – ערכו לנו בדיקה בתיקים כדי לוודא שאנחנו לא מכניסים אוכל. מדובר בשמורת טבע מפוקחת והם מפחדים מכל מיני טפילים שמטיילים מביאים ממקומות אחרים. עושים את זה גם בצ’ילה וגם באוסטרליה, ואם אי פעם תשימו לב לשלטים בצד הדרך כשאתם חוזרים מאילת דרך כביש הערבה, תגלו שגם שם יש איזור בידוד חקלאי ואסור לזרוק אוכל מהחלון (אבל אין בדיקות בציוד של אנשים). המשכנו בנסיעה עד שהגענו לנהר, אותו עברנו עם מעבורת – אין כסף לגשר. הנהר נקרא Rio Pasion. מייד אחרי שעברנו את הנהר התחלף הנוף. האיזור ההררי של מרכז גואטמלה התחלף במישור ענק, שאחרי כמה דקות התחיל לכלול גם גבעות קטנות של כמה עשרות מטרים, אבל לא יותר מזה.&lt;/p&gt;

&lt;p&gt;כשהגענו ל-Flores הנהג עצר מול אחד המלונות, ומייד ניסו לשווק לנו אותו. במהלך הנסיעה שני הישראלים האחרים ואני החלטנו ביחד ללכת למוטל שקראנו עליו ב-Lonely Planet. המוטל נקרא Casa Amelia, והוא ממש מול קו המים (Flores היא בעצם שכונה שנמצאת על אי בתוך אגם, ומחוברת בכביש של 500 מטר אל העיר ליד – Santa Elena). אז לפי התרגולת, הבחור מהמוטל שעצרנו מולו שאל אותי אם יש לנו הזמנה. לא היה לי כח לשיחה הזו שוב, ועניתי לו כך:&lt;/p&gt;

&lt;p&gt;No hace falta, es la temporada baja, שזה אומר “לא צריך, זה off-season.”&lt;/p&gt;

&lt;p&gt;הבחור לא היה מוכן לוותר בקלות ואמר עוד משהו שאני אפילו לא זוכר, ואז עניתי לו בפשטות:&lt;/p&gt;

&lt;p&gt;Nos encargaremos nosotros de eso, שזה אומר “אני כבר אדאג לזה”, או באופן קצת פחות מילולי: “עזוב אותי, באמא ש’ך”.&lt;/p&gt;

&lt;p&gt;ואז הוא נעלב. כשהורידו אותנו במוטל שלנו הוא בא לדבר איתי ואמר לי שלא כולם מנסים לרמות אותי ושאני צריך להיות יותר נחמד. הסברתי לו יפה שמרמים אותי כבר שבוע ושרק היום בבוקר כמעט נדפקתי בגלל זה ושאת ה-Semuc Champey בכלל לא ראיתי כי עבדו עלי, אבל הוא היה בשלו. אדיוט, מה אכפת לי . לדעתי בכלל לא הגזמתי, אבל לא חשוב.&lt;/p&gt;

&lt;p&gt;אחד מהישראלים שהיו איתי היה קצת בוטה ושייך, לדעתי, לקטגוריה שנקראת “הישראלי המכוער”, כי כשהבחור בקבלה של המוטל אמר לנו כמה זה עולה, הוא אמר לו “תן לי לדבר בבקשה עם המנהל” ופתח בסדרה של חצי-בקשות-חצי-איומים בניסיון לקבל הנחה. הקטע היה  שלמרות שהוא גר בהונדורס 8 חודשים, הספרדית של שווה לתחת והוא אפילו לא הצליח לעשות את זה הכי טוב. קיבלנו הנחה קטנה אבל הוא רצה יותר, אז הוא נתן לי לדבר עם הבעלים, שהסבירה לי שזה מה שהיא יכולה לתת. הוא עדיין לא היה מרוצה ואיים שהוא יישאר רק לילה אחד. אני, כמובן, הייתי מרוצה והודעתי שאני נשאר שני לילות במחיר הזה והם יכולים לעשות מה שהם רוצים. אז הבחור השאיר את חבר שלו עם התיקים והלך בהפגנתיות לחפש חדש במוטל אחר. ומה קרה בסוף, לדעתכם? ניחשתם נכון, הם לקחו את החדר במחיר שהם קיבלו, ליומיים…&lt;/p&gt;

&lt;p&gt;אחרי שזרקתי את הדברים בחדר היו כמה דברים שרציתי לעשות, אבל הייתי צריך לתעדף אותם נכון. האי הוא פשוט יפהפה, עם בניינים צבועים כמו בשאר המדינה ועם סימטאת יפות (שכמו שסער סיפר לי עוד בארץ – מזכירות את הסמטאות של יפו העתיקה) והמוטל שלי היה ממש על השפה המערבית של האי, בזמן שהשמש מתקרבת לשקיעה והאור הצהוב, שהוא האהוב עלי מבחינת צילום, נופל על כל הבניינים… בקיצור – רציתי להסתובב עם המצלמה ולהתפרע. 50 מטר מהחדר שלי היה אחד מהמזחים הקטנים שנמשכים אל תוך האגם ומשמשים כתחליף לחוף ים: כולם באים, יושבים על המזח, תופסים קצת שמש, קופצים למים, יוצאים להתייבש וחוזר חלילה. זה היה יום חם, הזענו 7 שעות במיניבוס המצ’וקמק וממש רציתי לקפוץ לאגם. הדבר האחרון שרציתי לעשות היה הכי חשוב ולכן הוא קרה ראשון: הייתי צריך לסגור נסיעה ל-Tikal למחר ואת האוטובוס לבליז יום אחרי זה.&lt;/p&gt;

&lt;p&gt;כדי לא ליפול שוב בפח של סוכנות נסיעות מזדמנת (במדינה הזו. בסמואה זה דווקא הוכיח את עצמו.) החלטתי ללכת לסוכנות שמומלצת ב-Lonely Planet – סוכנות בשם Aventuras Turisticas. מצאתי אותם בשנייה (Flores זה מקום ממש קטן) ונכנסתי. ומי ישב שם, מדבר עם הבחורה שעובדת שם? הנהג שלי מהבוקר, זה שלא נתן לי לשבת מקדימה… עכשיו, כשכבר לא הייתי צריך ממנו כלום, הרשיתי לעצמי להתחיל לדבר איתו קצת ולהבין מה הקטע שלו, והוא אשכרה היה מאד נחמד והסביר לי שיש לו בעיה באוטו ולכן הוא לא מושיב שם אף אחד, אלא אם כן אין לו ברירה. סבבה. הבנתי.&lt;/p&gt;

&lt;p&gt;אחרי הסוכנות הגיע הזמן לקפוץ למים. החלטתי להמר שגם מחר יהיה מזג אויר טוב ואוכל לצלם. זרקתי את הדברים בחדר, עברתי לבגד-ים וירדתי אל המזח. ומי ישב על המזח, בדרכו אל המים? נכון, הנהג שלי מהבוקר :-) עכשיו, אחרי ששברנו דיסטנס בסוכנות הנסיעות, כבר היינו אחוקים… קפצנו למים ודיברנו איזו חצי שעה. אני ממש אוהב לדבר עם המקומיים, בגלל זה כל-כך רציתי לטוס למרכז אמריקה (או כל מקום אחר שמדברים בו ספרדית, לצורך העניין…). אני כל הזמן לומד דברים שתיירים רגילים לעולם לא יתעניינו בהם או ישמעו עליהם. על המזח ישב גם איזה בחור אמריקאי מקולורדו ודיברתי קצת גם איתו. גם הוא נוסע ל-Tikal מחר אז אנחנ בטח ניפגש.&lt;/p&gt;

&lt;p&gt;בערב החלטתי לפנק את עצמי. אחרי ארוחת הערב ההודית ב-Antigua הגיע הזמן לארוחת ערב איטלקית ב-Flores. ישבתי עם ה-Lonely Planet וקראתי קצת גם לקראת מחר וגם לקראת בליז, מחרתיים.&lt;/p&gt;

&lt;p&gt;21/5. היום קורים שלושה דברים חשובים. מהחשוב פחות לחשוב יותר: היום אני מבקר ב-Tikal, היום זה יום הנישואים של ההורים שלי והחשוב מכולם: היום זה סוף העולם. El dia de juicio final, כמו שמציינים השלטים בכל העולם (או לפחות אם תשאלו את הליצן האמריקאי מ-Family Radio, שצפה כבר את סוף העולם לפני כמה שנים וכשהוא התבדה הוא האשים את זה בטעות מתמטית).&lt;/p&gt;

&lt;p&gt;שוב קמתי מוקדם – האיסוף ל-Tikal הוא ב-04:30 כי השמורה נפתחת בשש בבוקר ורוצים להיכנס בהזדמנות הראשונה, אחרת מגיעים לאמצע היום וזה חום אימים. שוב אני אחרון באיסוף, והפעם דווקא כן ישבתי מקדימה, אבל… תמיד מושיבים אחד ליד הנהג. היום הושיבו שניים. אני הייתי באמצע. איך לנסח את זה? אם הייתי נצמד ימינה מעט פחות, ההילוכים שהנהג היה מעביר לא היו של האוטו… מן הסתם לא יכולתי לישון כי זה היה חרא של מושב, אז שוב דיברתי עם הנהג.&lt;/p&gt;

&lt;p&gt;כשהגענו לשמורה ירדנו כולם מהאוטו ורק אז ראיתי שהאמריקאי שפגשתי אתמול ישב במושב האחורי כל הזמן. בכניסה למסעדה שבכניסה פתאום ראיתי פנים מוכרים: Priska ו-Rafaela, שתי שוויצריות שהיו איתנו במוטל ב-Utila ועשו את קורס הצלילה יחד עם כל השאר. זה תמיד מצחיק אותי איך בצד השני של העולם אתה כל הזמן פוגש את אותם אנשים, אפילו כמה מדינות מאוחר יותר… בגלל שהיכרנו, אז הסתובבנו כבר כקבוצה ולכן, למרות שלמקומיים יש מבטא נורא באנגלית ולמעשה אני מבין אותם יותר כשהם מדברים ספרדית, הצטרפתי לקבוצה עם המדריך באנגלית כדי להיות עם כולם.&lt;/p&gt;

&lt;p&gt;Tikal היה נקודה מאד חשובה בטיול שלי. למעשה, לא ידעתי על קיומו של האתר עד שטל, חבר שלי, שמע שאני מתכנן להיות בגואטמלה ובליז וסיפר לי על המקום. בכל מרכז-אמריקה (או לפחות במדינות שאני הייתי בהן) יש הריסות של מבנים שנבנו על-ידי תרבויות קדומות, כגון האצטקים והמאיה. אבל מכל האתרים האלה, Tikal הוא כנראה בשלישיה הפותחת, לפי מה שהבנתי. אז חוץ מזה שהוא ישר נכנס לרשימה שלי (ולכן גם השפיע על כל תכנון המסלול שלי לששת השבועות במרכז-אמריקה), גם התחילו להיבנות אצלי ציפיות. ציפייה שיהיה מדהים, ציפייה שיהיה מזג-אויר טוב ושאוכל לצלם…&lt;/p&gt;

&lt;p&gt;אבל כשהתחלנו להסתובב באתר, לאט לאט התפוגגה לה ההתלהבות שנבנתה במשך כמה שבועות. אל תבינו לא נכון, ההריסות היו מאד מרשימות, אבל אחרי המקדשים שב-Siem Reap בקמבודיה, שם אפשר להסתובב שלושה ימים שלמים, שם חוץ מהמבנים עצמם יש גם כיתובים וחריטות על כל הקירות, מה שהיה ל-Tikal להציע כבר לא היה כל-כך מרשים. אז טיפסנו על שלושה מקדשים וזה לא היה קל, צילמנו כל מיני תמונות (אמנותיות יותר או פחות, הומוריסטיות יותר או פחות) והאטרקציה המרכזית של היום היתה דווקא חיה מקומית שדומה לרקון, שאחד האנגלים מהקבוצה פיתה עם דוריטוס וכולנו שיחקנו איתה קצת.&lt;/p&gt;

&lt;p&gt;עוד משהו שהיה מעניין היה השיחה שלי עם Priska במהלך הסיבוב. כשהיינו בהונדורס, תפסנו אותה בוקר אחד כשהיא הולכת את ה-Walk of Shame (חפשו בגוגל אם אתם לא מכירים). אז כולם פירגנו ואף אחד לא אמר כלום. אבל היום היא סיפרה לי שבעצם יש לה חבר בבית, או לפחות מישהו שהיא יצאה איתו שלושה חודשים. בגלל שהיא שוויצרית וכזו ישרה פלס, היא מייד שלחה לו מייל והתוודתה על כל הסיפור. ועכשיו הדילמה שלה היא מה לעשות – היא אמורה לחזור הביתה בעוד ארבעה ימים, אבל תיאורטית יש לה עוד שבועיים חופש שהיא יכולה להעביר פה, עם הבחור מהונדורס (שהוא בכלל ניו-זילנדי) שמגיע ל-Antigua בעוד ארבעה ימים, והיא בכלל לא בטוחה שהבחור בבית ירצה לדבר איתה כשהיא חוזרת :-)&lt;/p&gt;

&lt;p&gt;אחרי שדיברנו על זה חצי יום, עזרתי לה להשתכנע שהיא צריכה לחתוך עם החבר ולהאריך את הטיול. הלוגיקה היתה יחסית פשוטה: רוב הסיכויים הם שהיא והחבר גם ככה גמרו, ואם היא תוותר על ההרפתקה הרומנטית הזו, תחזור לשוייץ ותוך יומיים הם יפרדו, היא לעולם לא תסלח לעצמה (ולחבר) על זה שהיא לא נשארה. רוב האנשים לא עושים הרבה טיולים לצד השני של העולם, ועד שהיא כבר פה היא צריכה למקסם את החוויה.&lt;/p&gt;

&lt;p&gt;הסיבוב באתר אמור לקחת ארבע שעות, בערך, אבל אחרי שעתיים וחצי בשמש וחוסר ההתלהבות הכללית שהיתה לי ותחושת הצריבה שהיתה לי בפנים – עזבתי את הקבוצה בחלון הזמן של ההסתובבות החופשית וחזרתי למסעדה שבקצה היקום האתר. גם האמריקאי חזר מוקדם ודיברנו קצת עד שכולם חזרו.&lt;/p&gt;

&lt;p&gt;כשחזרנו לעיר, בערך ב-16:00, הלכתי לאכול צהריים. מול ה-Parque Central (שיש פה בכל עיר, אפילו אם הוא בגודל של מגרש מחניים…) היו כמה דוכני אוכל שקראתי עליהם ב-Lonely Planet. במחיר הלא-ייאמן של 15 קצאל קיבלתי ארוחה ע-נ-ק-י-ת, שלל אוכל מקומי שניכרת בו ההשפעה המקסיקנית והיה ממש טעים. אחר-כך הסתובבתי בעיר עם המצלמה ואחרי-הצהריים נפגשתי עם השוויצריות והלכנו לשחות באגם. גם את ארוחת הערב אכלתי עם השוויצריות, במסעדת פועלים שהעמידה גריל באמצע הרחוב ואח”כ נפרדנו כי היה להן אוטובוס לילה בחזרה ל-Antigua.&lt;/p&gt;

&lt;p&gt;חזרתי לחדר בשמונה וחצי. סוף העולם לא הגיע (הוא היה אמור להגיע ב-18:00), אז לא הצלחתי להתחמק מלארוז שוב את הדברים שלי. גם מחר אני קם מוקדם, יום שלישי ברציפות, אז אני חייב לסיים הכל הערב.&lt;/p&gt;

&lt;p&gt;22/5. היום האחרון שלי בגואטמלה. למעשה, השעות האחרונות. האיסוף הוא בחמש בבוקר, ובאוטובוס אני פוגש את שלוש הגרמניות שהיו איתי במיניבוס אתמול – שתי תאומות זהות ועוד חברה. אח”כ עולים גם כמה בריטים שגם פגשנו אתמול ואנחנו עושים את דרכנו אל מעבר הגבול. ביציאה מגואטמלה גובים ממני 20 קצאל, אבל כשאני מדבר עם האנשים בתור אני מגלה שעבדו עלי ואני בכלל לא אמור לשלם. בהתחלה ויתרתי, כי היה נראה שאין מה לעשות וגם ככה 20 קצאל זה כסף קטן, אבל פתאום בא לי רעיון גאוני, שהיה מבוסס על משהו שקראתי ב-Lonely Planet: חזרתי לראש התור, ופניתי בספרדית אל הפקיד. אמרתי לו שהוא שכח לתת לי קבלה ושאני צריך אותה. הוא ניסה להתחמק ואמר “זה בסדר, זה מופיע במערכת הממוחשבת”, אבל אני התעקשתי ואמרתי שזה לא עוזר לי ואני צריך משהו כתוב. הא הסתובב חסר אונים אל הבחור שמאחוריו ואמר לו “הוא רוצה קבלה…”. ואז הוא פנה חזרה אלי. “כמה שילמת?” הוא שאל. “20,” עניתי. ואז הוא שלף 20 קצאל מהמעטפה שמולו ופשוט החזיר לי אותם :-)&lt;/p&gt;

&lt;p&gt;מניאקים. כל היחידה הזו – מניאקים.&lt;/p&gt;

&lt;p&gt;כמובן שמיד טרחתי לעדכן את כולם בתרגיל הזה ואחת הגרמניות חזרה עליו וגם היא קיבלה את הכסף בחזרה.&lt;/p&gt;

&lt;p&gt;תם פרק גואטמלה, שהיה די ארוך ודי עמוס, בהתחשב בעובדה שאני בכלל בטיול צלילות ושגואטמלה נכנסה אליו רק כי כבר הייתי בסביבה. אני מקווה ששרדתם עד כאן.&lt;/p&gt;

&lt;p&gt;הפרק הבא – בליז.&lt;/p&gt;

&lt;p&gt;ענבר&lt;/p&gt;</content><author><name></name></author><category term="travel" /><category term="ams-usa-centam" /><summary type="html">כזכור, הפרק הקודם הסתיים עת, בשעה אחת ומשהו בלילה סיימתי לכתוב את הבלוג ב-San Pedro Sula, שמעתי שתי יריות בחוץ והלכתי לישון. האייפון העיר אותי ב-03:40, ובארבע בדיוק קלייר ואני היינו למטה, בסלון, מחכים לנהג המונית. אחרי חמש דקות, כשהוא לא הגיע, ביקשתי מהבעלים של האכסניה להתקשר אליו. אחרי שתי דקות הוא אמר שהטלפון של נהג המונית סגור, והוא התקשר לנהג אחר. אממה – הנהג האחר, ששלפו אותו מהמיטה בארבע בבוקר, רצה 200 למפירות במקום 150. לא הבדל גדול וממילא היינו לחוצים בזמן כי קלייר צריכה להספיק לקנות כרטיס לאוטובוס לפני שלא יהיה מקום. אז שילמנו.</summary></entry><entry><title type="html">אמסטרדם, ארה”ב ומרא”מ - פרק 4 - הו, נדורס</title><link href="http://localhost:4000/travel/ams-usa-centam/2011/05/16/%D7%9E%D7%A8%D7%90%D7%9E-%D7%A4%D7%A8%D7%A7-4.html" rel="alternate" type="text/html" title="אמסטרדם, ארה”ב ומרא”מ - פרק 4 - הו, נדורס" /><published>2011-05-16T10:13:20+03:00</published><updated>2011-05-16T10:13:20+03:00</updated><id>http://localhost:4000/travel/ams-usa-centam/2011/05/16/%D7%9E%D7%A8%D7%90%D7%9E-%D7%A4%D7%A8%D7%A7-4</id><content type="html" xml:base="http://localhost:4000/travel/ams-usa-centam/2011/05/16/%D7%9E%D7%A8%D7%90%D7%9E-%D7%A4%D7%A8%D7%A7-4.html">&lt;p&gt;הטיסה להונדורס היתה מחולקת לשני חלקים: טיסה פנימית מניוארק ליוסטון וטיסת המשך מיוסטון ל-San Pedro Sula בהונדורס. הטיסה הראשונה יצאה ב-05:30, זאת אומרת שהייתי צריך לצאת מהבית של גלעד ב-03:00, וסיימתי את כל ההתארגנות רק ב-01:00. ישנתי שעתיים עד שהגיעה ההסעה, ישנתי בהסעה וכמובן שנרדמתי במטוס עוד לפני ההמראה.&lt;/p&gt;

&lt;p&gt;התעוררתי לקראת הנחיתה ביוסטון. אף פעם לא הייתי בטקסס ובראש שלי כל המדינה היתה מין מדבר מלא משאבות נפט, אבל מה שראיתי מהחלון היה שונה לגמרי. מרחבי ענק מלאים ביערות, וכל פעם שרואים משהו אחר – כביש, שכונה, מפעל – אפשר לראות איך גילחו חתיכה מהיער בשביל זה. דבר אחד, עם זאת, לא הפתיע אותי בכלל: ברגע שנחתתי בשדה, כמות האנשים שמדברים ספרדית עלתה באופן מיידי ומשמעותי.&lt;/p&gt;

&lt;p&gt;עוד דבר שלא היה מפתיע הוא התפלגות החנויות והמסעדות שבשדה התעופה. כמות המקומות ששמם הסתיים ב-”Bar &amp;amp; Grill” או סתם “Grill” היתה מעבר לממוצע. היה גם מין ריח כזה בכל הטרמינל, שלא ידעתי מה הוא בדיוק אבל הוא מאד הזכיר לי מיונז… כדי לוודא שאף אחד מהאמריקאים לא שוכח את הסיבה האמיתית שבגללה הוא טס, בכל 100 מטר היו תלויים שלטי “Shopping and Dining directory”… והדבר האחרון בקטגוריית “דברים שעוד לא ראיתי בשדה תעופה (או לפחות לא כל-כך הרבה)” היה מצחצחי נעליים, כמו בסרטים, עם הכסא המוגבה וכל הטקס שמסביב.&lt;/p&gt;

&lt;p&gt;הגעתי לשער העליה למטוס. מכיוון שזו טיסה בינ”ל, הם מוודאים את נכונות הפרטים בדרכון של כל הנוסעים. כשמסרתי את הדרכון שלי, הבחור ענה לי ב-”שלום. הכל בסדר”… היו עוד 15 דקות עד העלייה למטוס וחיפשתי דרך להישאר ער בטיסה, כי הייתי צריך לקרוא ב-Lonely Planet על הונדורס ועל הדרך הטובה ביותר להגיע לאי Utila עוד הערב. אז מה אפשר לעשות כדי לוודא שלא ארדם? הבחירה היתה קלה. עוגה עמוסת סוכר וקפה מזעזע יעשו את העבודה. הלכתי לסטארבאקס.&lt;/p&gt;

&lt;p&gt;הטיסה היתה קצרה, יחסית, והנוף היה בעיקר ים – מפרץ מקסיקו – עד שהגענו אל מעל חצי האי Yucatan, והנוף התחלף ליערות בלי סוף. לדעתי עברנו גם מעל בליז וספציפית מעל סאן-פדרו, איפה שאהיה בעוד שבועיים, בערך. כשהגענו להונדורס, שוב התחלף הנוף. הפעם הוא מאד מאד הזכיר לי את הנופים של דרום מזרח אסיה (איזור קמבודיה, לאוס ווייטנאם), עם דומיננטיות בולטת למה שנראה כמו מטעי בננות.&lt;/p&gt;

&lt;p&gt;שדה התעופה היה ממש קטן, עם 3 שרוולי עלייה למטוס, סך-הכל. ביקורת הדרכונים היתה פשוטה וקלה, והמזוודה שלי יצאה די מהר. בדרך לכיוון המכס ראיתי בחורה שנראתה מאד ישראלית, אבל כשהתחלתי לדבר איתה גיליתי שהיא מקולורדו, ארה”ב. שאלתי אותה לאן היא ממשיכה והיא ענתה של-La Ceiba, העיר ממנה לוקחים את המעבורת לאי Utila. מעולה, חשבתי, עד שהסתבר שהיא מתכוונת לקחת אוטובוס, שמגיע ל-La Ceiba רק ב-18:00, בזמן שהמעבורת האחרונה ל-Utila יוצאת ב-16:00.&lt;/p&gt;

&lt;p&gt;ביציאה מהמכס פניתי לאחד האנשים במדים ושאלתי אותו איך אני יכול לטוס ל-Utila. החל מנקודה זו עברתי לספרדית, וכל החששות הלא מוצדקים שהיו לי, משום מה, נעלמו. אני יודע שהספרדית שלי ממש טובה, אבל עדיין קינן בי מין חשש כזה שלא אהיה מספיק טוב. זה חשש די מטומטם, בהתחשב בכך שרוב האנשים שמטיילים פה לא יודעים ספרדית בכלל… אז הבחור שלח אותי לדוכני הצ’ק-אין, שם הסתבר שגם מוכרים כרטיסים. הטיסה עלתה לי $73, שזה סכום די גדול כשאתם מוצ’ילרים, אבל אני מבוגר יותר, עשיר יותר וממהר יותר – רציתי להגיע לאי כבר היום ולא היתה לי שום כוונה לבלות את הלילה ב-La Ceiba.&lt;/p&gt;

&lt;p&gt;השעה היתה 11:30 והטיסה יוצאת ב-14:30. היה לי הרבה זמן פנוי. הייתי רעב, אז בדקתי מה יש לשדה התעופה להציע. איך לומר את זה בעדינות? ההשפעה האמריקאית, מצד אחד, והמקסיקנית, מצד שני, ניכרת. היה Dunkin’ Donuts, Wendy’s ועוד איזה משהו של עוגות ומתוקים, ומנגד שני מקומות שהציעו אוכל מקסיקני. הואיל ועמדתי לטוס שוב, הגעתי למסקנה שלהמר על האוכל המקסיקני בשדה התעופה של הונדורס זה לא אחד מהרעיונות המוצלחים אי-פעם, והחלטתי ללכת על בטוח – Wendy’s – כשמראש אני כבר מתחרט (בד”כ, במקדונלד’ס, רגשות החרטה באים מייד אחרי האוכל. פה הם באו לפני.) זה היה די מגעיל, אבל הייתי רעב.&lt;/p&gt;

&lt;p&gt;עשיתי סיבוב קטן בשדה אבל באמת שלא היה מה לראות שם. פתאום ראיתי שמהתקרה תלויים להם שלטים “Free WiFi”, וזה עזר לי להעביר עוד קצת זמן. באיזשהו שלב יצאתי החוצה, חשבתי אולי לצלם קצת באיזור, אבל החום הכבד והלחות שלחו אותי חזרה מייד, יחד עם העובדה שבת’כלס לא היה מה לראות מחוץ לטרמינל. ב-13:30 עליתי אל שער היציאה למטוס ופתאום ראיתי שם את האמריקאית מקודם, שהחליטה גם היא שאוטובוס זה לא מספיק טוב. התחלנו לדבר ואח”כ גם ישבנו ביחד במטוס. אגב מטוס, זה היה מטוס רוסי, מאד דומה למטוסים שיצא לי לצנוח מהם (לשבת על כסא ולא על הרצפה היה שדרוג משמעותי), והבחורה, Shawna שמה, היתה קצת לחוצה. בעיקר כשלטייס היה קצת חם והוא פתח את החלון. אז קצת הרגעתי אותה במהלך הטיסה :-)&lt;/p&gt;

&lt;p&gt;דרכינו נפרדו בשדה התעופה. לקחתי מונית אל המעבורת והיתה לי שיחה מאד מעניינת עם הנהג, בספרדית כמובן. הגעתי רבע שעה לפני הזמן, וכשקניתי את הכרטיס גם הפעם הבחור מאחורי הדלפק ידע קצת עברית… התיישבתי ליד קבוצה של מערביים כמוני וחיכיתי למעבורת.  הים היה גלי וההפלגה היתה לא קלה, אבל עמדתי בה בגבורה. בספסל מאחורי ישבו שתי בחורות שהסתבר שהן מדריכות צלילה, אז תיחקרתי אותן קצת על האי כי לא ידעתי עדיין באיזה מועדון אני רוצה לצלול ובאיזה מלון אני רוצה לישון. הואיל ונראה היה שרוב המועדונים באי עובדים בעיקר על קורסים, מאד עזרו לי הטיפים שלהן ובחרתי מועדון שנותן שירות טוב גם לצוללים מוסמכים. כשעליתי על רכב האיסוף של המועדון (Utila Dive Center) היו שם עוד ארבעה אמריקאים (גראנט, מיטש, רוזי וג’וסלין) ואוסטרלית אחת (ברוק), כולם חוץ ממני באו לעשות קורס, ומייד נהיינו חבורה.&lt;/p&gt;

&lt;p&gt;לפי שאמשיך בסיפור, כמה מילים על האי Utila:&lt;/p&gt;

&lt;p&gt;האי נמצא בים הקריבי, מול חופה הצפוני של הונדורס. יש שלושה איים וזה אחד מהם. כשמגיעים אליו, הוא ממש מזכיר איים קטנים בדרום מזרח אסיה, כמו קו-פנגאן וקו-סמוי או אפילו פי’גי וסמואה: בניה נמוכה מעץ (שתיים עד שלוש קומות), תשתיות ברמה נמוכה, התחבורה היא בעיקר על טוסטוסים, קטנועים וטרקטורונים (אבל אפס קסדות) ומעט מאד מכוניות. שפתם הראשונה של חלק מהאנשים היא ספרדית ושל החלק השני – ג’יבריש בקאריבית שאם מקשיבים לו מספיק זמן, הוא מתחיל להישמע כמו אנגלית במבטא נורא (שזו בעצם האמת).&lt;/p&gt;

&lt;p&gt;הרבה מהחשבונות על האי הם Pre-paid. אפילו החשמל: קונים מראש יחידות חשמל מהחברה, מזינים קוד לתוך המונה האלקטרוני והוא מספק חשמל עד שנגמרת המכסה ואז הוא מנתק את הזרם… יש הרבה צמחייה, במקומות שבהם יש חוף הוא נראה כמו בגלויות, עם הדקלים והכל, אבל חלק גדול מהמפרץ שבו אני נמצא מוקדש לרציפים ומועדוני צלילה.&lt;/p&gt;

&lt;p&gt;המראה של האנשים הוא די מגוון, החל בשחורים, עבור דרך מה שנראה כמו הגזעים האינדיאנים של מרכז אמריקה ודרומה וכלה במערביים שנראים, אולי, קצת דרום אפריקאים. הם, אגב, מדברים במבטא הכי גרוע… דבר מוזר שיצא לי לראות כאן כמה פעמים הוא אנשים הולכים ברחוב כשהם אוחזים בידם מצ’טה – סכין באורך של כמעט מטר… אפילו ילדים מסתובבים איתה לפעמים! בשולי הכביש חיים להם סרטני יבשה ולפעמים הם חוצים את הכביש, אפילו באמצע היום.&lt;/p&gt;

&lt;p&gt;החדשות הכי חשובות: בניגוד להפחדות בכל מיני מקומות, באי אין מלריה!&lt;/p&gt;

&lt;p&gt;חזרה לסיפור:&lt;/p&gt;

&lt;p&gt;מועדון הצלילה עובד עם אחד מההוסטלים פה – Mango Inn. המיניבוס לקח אותנו אליו ואז התבשרנו שאין מקום בחדרים המשותפים (Dorms), שהם במחיר הכי נמוך וחינם למי שעושה קורס, ולכן כולנו נקבל הלילה שדרוג חינם לחדרים פרטיים עם מקלחת חמה ומיזוג אוויר. רחמים עלינו, בחיי… אחרי כמה שעות, אגב, התחלתי לחשוד שזה בעצם טריק שיווקי, כי  אחרי הנוחות הזו, שאיפשרה לי גם לפרוש את כל הדברים שלי על המיטה השנייה (חוץ מהדברים היקרים, שהיו נעולים בתוך התיק) – לא התכוונתי לעבור לחדרים משותפים.&lt;/p&gt;

&lt;p&gt;אחרי הצ’ק-אין לקחו אותנו למועדון. דבר ראשון – כולם קיבלו בירה. אחר-כך עברנו שיחת פתיחה עם פרננדו – המדריך הראשי וספרדי מולנסיה. אני הייתי היחיד שלא עושה קורס, אז צירפו אותי לשיחה למרות שלא באמת הייתי צריך אותה. אחרי שדיברתי קצת עם פרננדו במבטא של מדריד – ישר נהיינו אחוקים :-) כשסיימנו את ענייננו במועדון חיפשנו מקום לאכול ומצאנו איזה מקום מצ’וקמק ברחוב הראשי, לא ראיתי דבר כזה בחיים. זה היה מגרש ריק, עם צמחיה ושטויות שמוצאים במגרש ריק, כשכמה שולחנות כתר פלסטיק מוצבים באמצע. הגריל היה בכלל ברחוב, מעבר לגדר של המגרש. אכלנו אוכל מקומי פשוט שהיה טוב באופן מוזר ומפתיע. אח”כ חזרנו לחדרים ובערב, אחרי שננעלתי מחוץ לחדר וגיליתי שהמפתח שנתנו לי לא עובד (מקרה ענבר קלאסי. קראתי לאיש האבטחה שנתן לי את המפתח שלו…) יצאנו כולם למקום שנקרא Treetanic והוא בעצם באר שנמצא על עץ, כמו הבתים על עץ שתמיד רצינו כשהיינו ילדים. היה די נחמד ושתינו כמו ששותים בטיול. אבל, הקפדתי לא להגזים כי מחר אני צולל על הבוקר.&lt;/p&gt;

&lt;p&gt;9/5. הבוקר התחיל מוקדם: הסירה של צלילות הבוקר יוצאת בשמונה בבוקר אז כדי להספיק להתעורר כמו בן-אדם, לאכול בוקר, להגיע למועדון ולהתארגן על כל הציוד צריך לקום בשש וחצי… אבל בשניה שהתעוררתי, ידעתי שמשהו לא בסדר. כאבה לי הזרת ברגל שמאל. זכרתי במעורפל שדפקתי אותה במשהו אתמול בלילה כשחזרתי, אבל זה אמור היה לכאוב שעה מקסימום, ובטח לא עד הבוקר… כשהסתכלתי על הזרת, ראיתי שטף דם. בשנייה הראשונה חשבתי ששברתי את האצבע, אבל ראיתי שאני יכול לדרוך עליה והחלטתי שבשביל זה אני לא מפסיד צלילות.&lt;/p&gt;

&lt;p&gt;כשהגעתי למועדון גיליתי שהם לא משכירים מחשבי צלילה. זו היתה הפתעה לא נעימה. לא רק כי פתאום הייתי צריך לתכנן צלילה לפי טבלאות אלא כי היכתה בי ההבנה שממילא התכוונתי לרכוש ציוד בשבועות הקרובים, וכרגע הגעתי מארה”ב שם יכולתי להשיג מחשב במחיר טוב… למזלי, אחד החבר’ה שעובדים במועדון – Grant – השאיל לי את המחשב שלו.&lt;/p&gt;

&lt;p&gt;בצלילה הראשונה בדקתי את הפלאש והמארז של המצלמה שקניתי, אבל בלי המצלמה, כדי לוודא שאין דליפות. בצלילה השניה כבר צללתי עם המצלמה והתחלתי להבין כמה הסט הזה מצויין ושיקח לי קצת זמן ללמוד למצות אותו כמו שצריך.&lt;/p&gt;

&lt;p&gt;אז גם קמתי מוקדם, גם עשיתי שתי צלילות אוויר (שכחתי לבקש נייטרוקס) וגם הייתי עייף עוד קודם. חזרתי לחדר בשתיים וחצי והחלטתי לישון איזו שעה. התעוררתי בחמש וחצי… שלוש שעות שלמות באמצע היום, ועדיין הייתי עייף. לא היה לי משהו מיוחד לעשות, אז ישבתי בבריכה ליד חבורת ישראלים, בלי לדבר איתם. כל פעם שעבר לידי מישהו שאני מכיר דיברתי באנגלית האמריקאית, אז הם לא עלו על זה שגם אני ישראלי. זה היה די נחמד להקשיב להם, חוץ מבקטע שהם נלחצו מזה שלא היתה להם מצית והם ממש רצו לעשן את הג’ויינט שנשאר להם. בערב יצאתי לאכול עם גראנט ומיטש ובעשר בלילה כבר התרסקתי שוב על המיטה.&lt;/p&gt;

&lt;p&gt;10/5. גם היום הייתי על הסירה של שמונה בבוקר. היום השאיל לי את המחשב מייק, אמריקאי מצפון מישיגן שאתמול התחילה לכאוב לו האוזן והוא החליט לנוח כמה ימים. כולם פה ממש נחמדים ולא אכפת להם להלוות ציוד במאות דולרים… ה-Dive Master שליוותה אותנו על הסירה – Kate – היתה מקנדה. כשהיא הורידה חולצה כדי ללבוש את חליפת הצלילה ראיתי שהפירסינג שלה בפופיק הוא פין סגירה של מצנח, מה שאמר שב-%99 היא צנחנית, ואכן היא היתה, וכמובן שמייד צצה לה אחוות הצנחנים הבין-לאומית.&lt;/p&gt;

&lt;p&gt;כשאכלתי צהריים, ב-Big Mama Cafe, הגיעו פתאום שתי Dive Master-יות מהמועדון שלומדות להיות מדריכות: קייטי מקנדה וקמילה מצ’ילה. קייטי היתה כמה שנים בצבא וקמילה התחילה התמחות בכירורגיה – שני נושאים שאני אוהב ויכול לדבר עליהם הרבה זמן (לא באותה רמה, כמובן…), אז היתה לנו שיחה מאד מעניינת. אחרי הצהריים הסתובבתי קצת עם המצלמה וצילמתי באי. לא יותר מדי, אני חייב להודות, קצת לצאת ידי חובה, אבל בכל זאת…&lt;/p&gt;

&lt;p&gt;אחרי הצהרייים חזרתי למועדון. קצת כתבתי את הבלוג, קצת ישבתי עם החבר’ה ואז גראנט, הבחור שהשאיל לי את מחשב הצלילה שלו, ואני החלטנו שאנחנו רוצים לעשות את השתלמות הספינות הטרופות. הבעיה היתה שזה דורש שימוש בגלגלת, וכשניסיתי את זה בפעם האחרונה, בהשתלמות העומק שעשיתי באילת, זה היה די בעייתי. כבר אז היה לי רעיון בראש, חלקתי אותו עם גראנט והסכמנו שמחר ננסה לבנות את זה.&lt;/p&gt;

&lt;p&gt;בערב אכלתי עם אמא ובת משבדיה שצללו איתי היום, ועם חברה קנדית שלהם שגם צללה איתנו. אחרי האוכל הלכנו למועדון הצלילה, כי היה ערב טריוויה. למי שלא יודע, הראש שלי הוא מאגר בלתי נדלה של פרטים לא חשובים ולא מעניינים, וחידוני טריוויה הם 15 דקות התהילה שלי (דוגמאות: בעולם הרפואה, איזה נושא קוטלג בשנת אלף-תשע-מאות-ולא-זוכר כ-AOB? התשובה: סוגי דם. עוד דוגמא: איזו מילה משמשת באלף-בית הפונטי כדי לתאר את האות L? התשובה: Lima). אז עברתי בין שתי קבוצות (כדי שיהיה מעניין) והיה ממש כיף – די כיכבתי.&lt;/p&gt;

&lt;p&gt;כשהסתיים חידון הטריוויה הלכנו כולנו אל Tranquila – אחד הבארים/מועדונים הגדולים של האי. היה כיף עד שפתאום בא אלי מישהו ושואל אותי בעברית - “תגיד, יכול להיות שנפגשנו לפני כמה שנים בקמבודיה?”… הסתבר שזה בחור שפגשתי בפנום-פן ביולי 2008, שיחקנו סנוקר נגד כמה מקומיים ששיחקו עם יד אחד מאחורי הגב ועדיין קרעו אותנו (אני לא זוכר בוודאות, אבל די בטוח שסיפרתי על זה בבלוג). הבחור הוא מדריך צלילה עכשיו ועובד פה באי, והוא זיהה אותי. איזה קטע.&lt;/p&gt;

&lt;p&gt;חזרתי הביתה קצת שיכור ודי מאוחר, ודי התלבטתי עם עצמי אם לקום מחר לצלילה או לא. החלטתי לדחות את ההחלטה לבוקר. נראה איך אני אקום.&lt;/p&gt;

&lt;p&gt;11/5. בבוקר הרגשתי בסדר אז החלטתי לצלול בכל-זאת. היום פרננדו, המדריך הראשי, השאיל לי את המחשב שלו. איזה גבר! היום סוף סוף התחלתי לצלול נייטרוקס, וזה בא בדיוק בזמן כי עמד להיות לי יום עמוס. בצלילות הבוקר קצת הסתבכתי עם הפלאש. כנראה השארתי אותו דלוק בלילה אז נגמרו לי הסוללות, ואח”כ שיניתי משהו בכיוונים ולא זכרתי מה, אז את שתי הצלילות הראשונות של היום עשיתי בלי פלאש. אני מתייחס לכל אלה כתקופת הלימוד שלי את המצלמה, אז זה לא מבאס אותי יותר מדי.&lt;/p&gt;

&lt;p&gt;צלילת הצהריים היתה עם ארול, עוד אחד מהסגל העצום של המועדון, אבל הוא די נתן לנו הרגשה של GH – הוא טס קדימה, לא עצר לבדוק מה קורה איתנו ולא התעכב על שום דבר. אחרי הצלילה הזו חזרתי לחדר להתאוששות קלה וכדי לקחת את הכביסה שהשארתי בבוקר, וברבע לשש הייתי במועדון, לקראת צלילת הערב.&lt;/p&gt;

&lt;p&gt;צלילת הערב התחילה חלש. הסירה יוצאת עוד לפני אור אחרון, וכשנכנסים למים עוד רואים דברים. כל הרעיון מאחורי צלילת לילה הוא לראות את בעלי החיים שיוצאים, ובכן, בלילה. ואם עוד לא לילה – אין מה לראות. אז למרות שהיה לי פנס בן-זונה שקייטי הקנדית השאילה לי (אמרתי כבר שכולם פה ממש נחמדים?), לא ראינו כלום.&lt;/p&gt;

&lt;p&gt;ואז, ממש לקראת הסוף, ראיתי צלופח. לא ממש מרגש, רואים כאלה כל הזמן אבל זה היה הדבר היחיד שראיתי בצלילה הזו אז צילמתי. הוא גם היה כחול-סגול כזה, צבע שלא ראיתי עד היום, אבל ממילא זה לא מעניין אותי. בסוף הצלילה, בדרך חזרה לסירה, עוד ראינו Stingray וגם אותו צילמתי.&lt;/p&gt;

&lt;p&gt;רק מאוחר יותר, חזרה במועדון, סיפרתי על הצלופח וכשאמרתי שהוא כחול-סגול אז אנשים התחילו להתלהב ולקבל ויברציות. הסתבר שזה לא ה-Moray Eel שאני רגיל לראות כל הזמן, אלא צלופח ממש נדיר מסוג Manytooth Conger Eel, שאנשי המועדון ראו בערך שש פעמים בתשע שנים. ולי היתה תמונה שלו.&lt;/p&gt;

&lt;p&gt;Legendary.&lt;/p&gt;

&lt;p&gt;בארוחת הערב שהמועדון ארגן במסעדה האיטלקית, הראיתי את התמונה לכמה אנשים וכולם התלהבו… אחרי האוכל שוב יצאנו לשתות, והפעם היה לנו גם מופע אש שמאוד הזכיר לי את המופע בסמואה.&lt;/p&gt;

&lt;p&gt;12/5. היום היה יום מנוחה, בלי צלילות. השתלמות הספינות הטרופות התחילה בשש בערב עם מאיה, המדריכה הדנית ואשתו של פרננדו. את כל היום ביליתי במועדון, קצת על הבלוג, קצת בשנ”צ והרבה עם חומר הקריאה והצפייה שקיבלתי לקראת ההשתלמות. בצהריים, גראנט ואני סיימנו לבנות את הדגם הראשון של המתקן לגלגלת, והוא נראה ממש טוב. גראנט, אגב, הוא יהודי מבונדאי שבסידני, ונהיינו חברים טובים.&lt;/p&gt;

&lt;p&gt;בערב היה BBQ במועדון ואח”כ יצאנו ל-Tranquila שוב, אז זה היה ערב עתיר אלכוהול. באמצעו הרגשתי כבר ששתיתי מספיק אז חתכתי לחדר. לא נכנסתי לחדר אלא ישבתי על אחד מכיסאות הים שעל שפת הבריכה, ודיברתי עם הבחור שישב ליד – כל זה בשתים בלילה. אבל הייתי שיכור תחת ונרדמתי על הכיסא. התעוררתי אחרי חצי שעה, ואפוף לגמרי נכנסתי לחדר ועברתי למיטה.&lt;/p&gt;

&lt;p&gt;13/5, יום שישי ה-13. קמתי בבוקר ולא מצאתי א הכפכפים שלי – Reef שקניתי בדיזנגוף סנטר, שבוע לפני הנסיעה, ב-369 ש”ח. הבנתי שכנראה כשהתעוררתי על הכסא בחוץ – נכנסתי לחדר והשארתי את הכפכפים בחוץ, ומישהו גנב אותם. זה היה די מבאס.&lt;/p&gt;

&lt;p&gt;הגעתי למועדון מוקדם, יחסית. שתי הצלילות הראשונות מתוך ארבע של ההשתלמות תהיינה באחת בצהריים, עם מאיה, והיה לי עוד חומר לעבוד עליו. פתאום שמעתי אחד מהצוות אומר שאחד הצוללנים נפצע באצבע. יצאתי מייד לראות וגיליתי ש-Aaron, מניו-זילנד, פתח לעצמו את זרת ימין בצורה רצינית וחיכה להסעה לרופא. חזרתי למועדון, אבל כשסיימתי למלא את הטפסים לקראת ההשתלמות, מאיה אמרה לי שאני חייב לקבל אישור רופא כי עניתי ב-”כן” על שתי שאלות (ניתוח באוזן ופציעה מגבילה ביד). קצת התעצבנתי, אבל לא היה מה להילחם בה.&lt;/p&gt;

&lt;p&gt;כשהגעתי לרופאה, מצאתי אותה תופרת לאהרון את האצבע. הצעתי לו לצלם את זה והוא ממש התלהב. כשהתפירה הסתיימה, תרגמתי בינו לבין הרופאה, שנתנה הנחיות לגבי הטיפול ומתי לחזור להוצאת תפרים, וגם הלוויתי לו קצת כסף כי הוא היה עדיין בחליפת צלילה. אותי, אגב, הרופאה אישרה בעשר דקות.&lt;/p&gt;

&lt;p&gt;שתי הצלילות עם מאיה היו מחוץ לספינה, בלי כניסה אליה. המונח המקצועי, אגב, לכניסה לספינה טרופה הוא Penetrate, מה שהוליד אינספור בדיחות, כמובן. אחרי הצלילות היה לנו שיעור חבל וגלגלת עם פרננדו, בו למדנו איפה קושרים את החבל, איך מתקדמים איתו בתוך הספינה ועוד כמה דגשים חשובים. במקום לנסות את כולם בפעם הראשונה בעומק 30 מטר, גראנט ואני החלטנו לרדת אל מתחת למזח ולהתאמן. נעשה את זה מחר.&lt;/p&gt;

&lt;p&gt;בערב אכלנו במסעדה שבמוטל שלנו. יש להם תנור לבנים והם עושים בו פיצה יוצאת מן הכלל. אח”כ ישבתי קצת ליד הבריכה עם הבריטים מהחדר ליד, שחלקו איתי את הרום והקולה שלהם, נפרדתי מברוק האוסטרלית שעוזבת מחר על הבוקר והלכתי לישון.&lt;/p&gt;

&lt;p&gt;14/5. אחרי ארוחת הבוקר ישבתי קצת במועדון על המחשב. ב-12:00 גראנט ואני ירדנו לצלילת האימון שלנו. זה הסתבר כרעיון יוצא מן הכלל, כי למדנו מלא דברים, הבנו נקודות תורפה וקבענו בינינו כל מיני דברים ששיפרו משמעותית את העבודה של שנינו. גם העובדה שעבדנו על שפת הים בעומק שני מטר תרמה לכך שהרבה חול עלה באויר, וזה היה אימון מצויין כי כשזה קורה בספינה, בעומק 30 מטר, ופתאום לא רואים כלום, אז ממש קל להילחץ.&lt;/p&gt;

&lt;p&gt;באחת בצהריים יצאנו לים. גראנט ואני קפצנו למים, ואז פתאום נפל לי הסנפיר השמאלי והתחיל לשקוע. מיד צללתי להביא אותו אבל הווסת שלי היה מלא מים וחטפתי מכת מים לגרון. מיד הבנתי מהם סדרי העדיפויות, עזבתי את הסנפיר וחזרתי לפני הים. אחרי שנרגעתי ועדכנתי את פרננדו, הוא אישר לגראנט ולי לרדת ולרדוף אחרי הסנפיר, וקבענו שנחכה לו ליד הגשר של הספינה.&lt;/p&gt;

&lt;p&gt;גראנט ואני ירדנו למטה כמו שתי אבנים. הגענו לסנפיר לפני שהוא הגיע לקרקעית, ואחרי שנעלתי אותו בחזרה פתאום ראיתי משהו לבן מוזר, מעין בלון או כדור, צף במים במרחק 10 מטר. הסבתי את תשומת ליבו של גראנט. הוא הלך לבדוק את זה וחזר עם… ביצה. ואז נזכרתי שהחבר’ה הבריטים, שהיו איתנו על הסירה, דיברו אתמול על זה שהם רוצים לשבור ביצה במים ולשחק מסירות עם החלמון שצף :-)&lt;/p&gt;

&lt;p&gt;הצלילה היתה מעולה, וגראנט ואני קיבלנו מחמאות מפרננדו על הביצוע, שהיה כמובן תוצאה של האימון שעשינו על דעת עצמנו. עם הביצה גראנט ניסה להאכיל את ה-Moray Eel הענק שגר בקצה הסירה, אבל ברגע שהוא שבר את הביצה הגיע Snapper Fish ואכל אותה…&lt;/p&gt;

&lt;p&gt;גראנט ואני הלכנו לאכול צהריים ואני חזרתי לחדר. ליד הבריכה ישבו כמה מהישראלים, אז ישבתי עם נדב, אחד מהם, וכשראיתי שהוא נפצע ברגל נתתי לו קצת מה-Neosporin שקניתי בארה”ב. בתמורה, הוא עזר לי לתכנן את הנסיעה לגואטמלה, כי בגלל שהחלטתי להישאר באי עוד כמה ימים לטובת השתלמות הספינות הטרופות, הזמן שלי בגואטמלה התקצר משמעותית.&lt;/p&gt;

&lt;p&gt;בערב הלכנו לארוחת ערב חגיגית לכבוד יום ההולדת של אותו אהרון שנפצע באצבע. הארוחה היתה ב-Babalu, מין מסעדה על כלונסאות מעל הים, קצת כמו האכסניה שהייתי בה בפנום-פן בקמבודיה (אותה אכסניה בה פגשתי את איתן, הבחור שזיהה אותי במועדון). על כל שולחנות האוכל היו מצויירים לוחות דמקה, ורוזי וג’וסלין האמריקאיות פתחו בטורניר. הסתבר ששתיהן מנוסות במשחק הזה, כי זה מה שעושים במדינות הקרות בארה”ב כשלא יוצאים מהבית כמה שבועות…&lt;/p&gt;

&lt;p&gt;הלילה הוא הלילה האחרון שלי באי, כי אני עוזב מחר בצהריים. אז כשהבנות החליטו לחזור לישון, חזרתי איתן כדי ללוות אותן ולהיפרד מהן, אבל רגע אחרי שהתחלתי ללכת בחזרה לכיוון המסעדה הגעתי למסקנה שלא בא לי למשוך עוד לילה, מה גם שיש לי עוד צלילה ל-30 מטר על הבוקר, אז חזרתי לישון.&lt;/p&gt;

&lt;p&gt;15/5. בגלל שהלכתי לישון מוקדם, גם התעוררתי מוקדם. התחלתי קצת לסדר את הדברים שלי לקראת הצ’ק-אאוט שאעשה מייד אחרי הצלילה. בבדיקה שעשיתי גיליתי שלאור העובדה שנשארתי יותר ימים בהונדורס, השתמשתי ביותר עדשות מגע מהתכנון ופתאום הבנתי שאולי הן לא יספיקו לי. התחלתי לחפש חנות אינטרנטית טובה ושלחתי מייל ליואב, החבר שלי משיקגו שאני פוגש בקנקון ב-26/5, אם אני יכול לשלוח אליו עדשות ושהוא יביא לי אותן איתו. זה יפתור לי את כל הבעיות, ובנוסף גם יעלה לי חצי ממה שהן היו עולות לי בארץ.&lt;/p&gt;

&lt;p&gt;הצלילה האחרונה של ההשתלמות. במקום בשבע וחצי בבוקר החלטנו לצאת בשמונה. שאלתי את מאיה אם היא תסכים לצלם אותנו במצלמה שלי והיא הסכימה. הצלילה עצמה היתה פשוט מעולה, ושוב האימון שגראנט ואני עשינו גם הביא תוצאות וגם עזר לנו לקצור שבחים, כשהפעם ממש נכנסנו לתוך חדר המנועים דרך הארובה, כשאנחנו עוברים דרך 3 מפלסים שונים של הספינה. לא שכחנו גם לעבור אצל הצלופח הענק ולצלם אותו.&lt;/p&gt;

&lt;p&gt;כשיצאנו, סגרתי חשבון מול המועדון (חבילת 10 צלילות, 8 מיכלי נייטרוקס, הסמכת ספינות טרופות – סה”כ $553) ועם הקבלה חזרתי למוטל, כדי לקבל את ההנחה של %20 שמגיעה לי. ארזתי את הדברים, שילמתי על החדר (לילה ראשון חינם, 6 לילות נוספים בהנחה של %20 – סה”כ $264) וחזרתי למועדון, עם התיקים.&lt;/p&gt;

&lt;p&gt;אחרי התחקיר עם מאיה ומילוי כל הטפסים הנחוצים בשביל ההסמכה, עברתי ונפרדתי מכולם במועדון והלכתי לאכול צהריים. הייתי סופר עייף, שוב, וכמעט נרדמתי בזמן שחיכיתי לאוכל. המעבורת יצאה ב-14:00 והפעם ישנתי כמו תינוק את כל הדרך (זה עזר שהים היה רגוע יותר מבפעם שעברה). במעגן לקחתי מונית לתחנת האוטובוס, שאספה עוד כמה אנשים וככה זכיתי לסיבוב בעיר, כולל בשכונות הממש עלובות. דיברתי קצת בספרדית עם נהג המונית וסיפרתי לו שאני רוצה להגיע ל-Antigua שבגואטמלה כמה שיותר מהר ושאני נוסע לתחנה כדי לברר על אוטובוסים, אבל אני מתכנן לישון דווקא כאן, ב-La Ceiba. הוא אמר לי שממילא כל האוטובוסים לגואטמלה יוצאים מ-San Pedro Sula ושאולי יש אפילו אוטובוס לילה. כשהגענו לתחנה, הוא קלט שהאוטובוס לסאן-פדרו סולה בדיק יוצא, אז הוא קצת חסם לו את הדרך וצפר לו, כדי שיעצור.&lt;/p&gt;

&lt;p&gt;הייתי צריך לשלם לו 50. נתתי לו מאה אבל לא היה לו עודף. בינתיים, הגיע עוזר הנהג של האוטובוס – Diana Express – וכשהוא ראה שלנהג אין עודף, הם סיכמו שנהג האוטובוס יקח ממני כסף על המונית ויעביר לו אותו מאוחר יותר… הנסיעה לסאן-פדרו סולה עלתה 100 למפירות, שהם 5.5 דולרים, בערך. הטיסה ההפוכה, לשם השוואה, עלתה $73…&lt;/p&gt;

&lt;p&gt;באוטובוס היו עוד כמה תיירים, והתיישבתי ליד אוסטרלית ואנגליה. דיברנו על טיולים כל הדרך (קצת פחות משלוש שעות) והסתבר שהאוסטרלית טסה הערב ללאס-וגאס והאנגליה ישנה הלילה בסאן-פדרו סולה ורוצה לקחת אוטובוס מחר לניקרגואה. סיכמתי איתה שהיא תחכה לי כמה דקות כדי שאבדוק אם יש אוטובוס לילה לגואטמלה ואם לא – אבוא איתה למוטל שהיתה לה הזמנה בו. ובאמת – לא היו אוטובוסי לילה, אז לקחנו שנינו מונית ונסענו למוטל Tamarindo. שם, התייעצנו שנינו עם הבעלים ועם נהג המונית, והבנו שהאוטובוס הכי טוב בשבילה יוצא ב-05:00 מהתחנה המרכזית ואילו שלי יוצא ב-06:00.&lt;/p&gt;

&lt;p&gt;אחרי שזרקנו את התיקים בחדר הלכנו לאכול. קלייר, האנגליה, לקחה אותי למקום שנקרא Baleada Express. זו רשת מזון מהיר מקומית. Baleada היא מין לאפה מקומית, שממלאים אותה ב-Frijoles (סוג של עדשים), בשר, חמאה ועוד כל מיני. די טעים. חזרנו למוטל, ואחרי מקלחת קלייר הלכה לישון ואני נשארתי לגמור את הבלוג, כי היה חשוב לי לסיים את פרק הונדורס ולשלוח אותו לפני שאני נכנס לגואטמלה.&lt;/p&gt;

&lt;p&gt;אז עכשיו השעה ההיא 01:30 בלילה, אני קם ב-03:40 ויוצא לדרך ב-06:00. בחוץ נשמעו כרגע שתי יריות. נהדר.&lt;/p&gt;

&lt;p&gt;נתראה אחרי גואטמלה,&lt;/p&gt;

&lt;p&gt;ענבר&lt;/p&gt;</content><author><name></name></author><category term="travel" /><category term="ams-usa-centam" /><summary type="html">הטיסה להונדורס היתה מחולקת לשני חלקים: טיסה פנימית מניוארק ליוסטון וטיסת המשך מיוסטון ל-San Pedro Sula בהונדורס. הטיסה הראשונה יצאה ב-05:30, זאת אומרת שהייתי צריך לצאת מהבית של גלעד ב-03:00, וסיימתי את כל ההתארגנות רק ב-01:00. ישנתי שעתיים עד שהגיעה ההסעה, ישנתי בהסעה וכמובן שנרדמתי במטוס עוד לפני ההמראה.</summary></entry><entry><title type="html">אמסטרדם, ארה”ב ומרא”מ - פרק 3 - ארצות-הברית, טייק 1</title><link href="http://localhost:4000/travel/ams-usa-centam/2011/05/08/%D7%9E%D7%A8%D7%90%D7%9E-%D7%A4%D7%A8%D7%A7-3.html" rel="alternate" type="text/html" title="אמסטרדם, ארה”ב ומרא”מ - פרק 3 - ארצות-הברית, טייק 1" /><published>2011-05-08T06:03:12+03:00</published><updated>2011-05-08T06:03:12+03:00</updated><id>http://localhost:4000/travel/ams-usa-centam/2011/05/08/%D7%9E%D7%A8%D7%90%D7%9E-%D7%A4%D7%A8%D7%A7-3</id><content type="html" xml:base="http://localhost:4000/travel/ams-usa-centam/2011/05/08/%D7%9E%D7%A8%D7%90%D7%9E-%D7%A4%D7%A8%D7%A7-3.html">&lt;p&gt;הטיסה עברה בקלות יחסית, בהתחשב בעובדה שזו היתה טיסת יום, באורך שבע וחצי שעות. בד”כ אני טס לארה”ב או ממנה בלילה, וזה מעביר לי את רוב הטיסה. אז ראיתי סרט (The Informant), ישנתי קצת, ראיתי עוד סרט (The Bourne Identity, שראיתי כבר כמה פעמים אבל אני ממש אוהב), ולקינוח התחלתי לקרוא את הספר שקניתי בשדה התעופה – החדש של דן בראון. לקראת הנחיתה בניוארק (Newark, בניו-ג’רזי) הסתכלתי על הנוף למטה, והדבר שהיה הכי בולט, יותר מכל דבר אחר, הוא כמות מגרשי הבייסבול. לא היתה אפילו שניה אחת שבה לא נשקפו לפחות שני מגרשים מהחלון שלי. בכל שכונה היה אחד. בכל בית-ספר היו שניים או יותר. לא סביר בעליל.&lt;/p&gt;

&lt;p&gt;הדבר שהכי מבאס בלטוס לארה”ב הוא התור בביקורת הדרכונים. בפעם האחרונה שהייתי בארה”ב עמדתי כמעט שעתיים בתור. זה היה נורא. הפעם – לא התכוונתי לסבול את זה, מה גם שאחרי כל התהליך בשדה התעופה אני עוד צריך לקחת רכבת לוושינגטון, וגם זה יקח איזה ארבע שעות ולכן כל דקה חשובה.&lt;/p&gt;

&lt;p&gt;אז החלטתי שזו אחת מאותן הזדמנויות שבהן אני מנצל את הנכות שלי. סה”כ, רוב הזמן אני מחשיב את עצמי כמו כולם. אמנם לפעמים אני שולף את הקלף הזה, אבל גם זה לא קורה הרבה וגם המצפון שלי די נקי בעניין הזה. אחרי שנכנסתי לתור וראיתי שיקח פה איזו חצי שעה לפחות, ניגשתי לאחד מהעובדים שם, אמרתי לו שחוץ מהיד גם חסר לי חלק מהרגל (מה שנכון לחלוטין) ושקצת קשה לי לעמוד לפרקי זמן ארוכים (מה שגם נכון, אבל לא קשור). הוא מייד שאל אותי אם להביא לי כסא גלגלים. עניתי שלא (זה היה נהיה די מביך וגם קצת מוגזם) ושאלתי אם יש איזו דרך שבה אוכל שלא לעמוד הרבה זמן. הוא ישר פתח את התור ושלח אותי לדוכן הקיצוני, זה שכתוב עליו Passengers with Disabilities (מה שגם נכון לחלוטין). גם הפעם, השוטר בביקורת הגבולות לקח קשה את הפציעה שלי, ישר שאל אותי אם זה מהצבא ואז עבר לספר לי על התקופה שהוא שירת בעיראק, ב-1993. בקיצור, 5 דקות והייתי בחוץ.&lt;/p&gt;

&lt;p&gt;כדי לקחת את הרכבת לוושינגטון הייתי צריך להגיע לתחנת הרכבת של ניוארק קודם. כדי לעשות את זה, לוקחים את ה-AirTrain לתחנת הרכבת של שדה התעופה ומשם לוקחים רכבת לתחנה הבאה מצפון. בתחנת הרכבת של שדה התעופה ביקשתי עזרה מנציגת השירות, שישר לקחה אותי לאוטומט הכרטיסים וקנתה בשבילי את הכרטיס. בלי לשאול אותי, היא בחרה בכרטס מוזל לנכים. הבנתי שאני על הגל. כשהגעתי לתחנה בניוארק הלכתי לקנות כרטיס לוושינגטון. שאלתי אם יש הנחה לנכים. היא שאלה אותי אם יש לי תעודה, ואז נזכרתי ששוב שכחתי לקחת איתי את תעודה הנכה מהארץ, שמוכרת כאן. במקום לענות לה שלא, הראיתי לה את היד והיא קיבלה את זה :-) על הדרך, כשבאתי לשלם באשראי ($197?!? בחיי, אם היה לי יותר זמן הייתי לוקח אוטובוס, בשליש מחיר) ראיתי שבארנק שלי נשאר תו החניה לנכה, מה שכנראה יכול לעבור בתנאים מסויימים, כי אין בו תמונה אבל יש בו את מספר הזהות שלי שמופיע על רשיון הנהיגה.&lt;/p&gt;

&lt;p&gt;ברכבת נתקלתי בתופעה שכמותה עוד לא ראיתי, אפילו באירופה. ללמעלה מ-%75 מהנוסעים היה גאדג’ט חכם כלשהו – מחשב נייד, אייפד או אייפון. לפעמים, גם יותר מאחד. ברכבת היתה גם רשת אלחוטית חינם, מה שכנראה מעודד את התופעה הזו. אז מייד התחברתי ובדקתי מיילים.&lt;/p&gt;

&lt;p&gt;חיכה לי מייל מסובארו דרייב.עברתי את המיונים, אני יוצא למסע! נמיביה, Here I come!!!&lt;/p&gt;

&lt;p&gt;הגעתי ל-Washington Union Station ב-19:47. אורון חיכה לי מחוץ לתחנה ונסענו אליו לדירה. אורון ואני מכירים מאז 1983, גרנו באותו הרחוב. היום הוא עובד בשגרירות בוושינגטון והוא ולירון, אשתו, כבר כאן כמעט שנה וחצי. נסענו דרך העיר, שהיא די מרשימה, ואמרתי לאורון שזה מאד יפה בעיני איך שהם בונים פה - הכל מלבנים כאלו, כמו באנגליה. “אל תתלהב יותר מדי,” הוא אמר. “זה טפט. הבנייה היא מעץ”.&lt;/p&gt;

&lt;p&gt;וואו. בחיים לא הייתי חושב על זה.&lt;/p&gt;

&lt;p&gt;כשהגענו לדירה הייתי כבר באמת רעב.  ישבתי עם לירון ואורון לארוחת ערב וסיפרתי להם באותה הזדמנות על הניסוי שאני עושה. נראה מה יהיה מחר. בחדר האורחים חיכו לי כבר רוב הדברים שהזמנתי. נשארה רק המצלמה, ת’כלס. אורון ואני ישבנו עוד קצת אחרי זה, והלכתי לישון. הייתי באמת עייף.&lt;/p&gt;

&lt;p&gt;4/5 הלילה היה פשוט נורא. בחיי. אני לא זוכר שאי פעם בחיי, אולי חוץ מהתקופה שהייתי מאושפז אחרי הפציעה, היה לי לילה כזה גרוע. התעוררתי כל חצי שעה. לא יודע אפילו למה. אבל כשקמתי בבוקר - באופן מוזר הרגשתי מסונכרן עם השעון המקומי. אולי התרגיל הזה עם הצום כן עבד?&lt;/p&gt;

&lt;p&gt;לירון ואורון הלכו לעבודה (גם לירון עובדת בשגרירות) ואני נשארתי בדירה. אורון חוזר היום באחת, אז ניצלתי את הבוקר לשבת קצת על הבלוג ולשחק עם הציוד החדש שקניתי. אורון הגיע בצהריים, אכלנו משהו ונסענו לחנות של אפל, שנמצאת ליד הפנטגון. לפני שנסעתי מכרתי את המחשב שלי והיום קניתי חדש. אורון הוא דיפלומט ומסתבר שלדיפלומטים יש פטור ממס בארה”ב. הנה כבר חסכנו 6%. חוץ מזה שהוא דיפלומט, הוא גם איש צבא. ומסתבר שאפל נותנת הנחה לצבא/ממשלה - הופ, הנה ירדו עוד $166 מהמחיר. וככה, בלי לשים לב, חסכתי $200.&lt;/p&gt;

&lt;p&gt;אחרי חנות האפל נסענו לקנות לי את ה-Lonely Planet של מרכז אמריקה, חזרנו הביתה לזרוק את הקניות ונסענו לשגרירות. ומי עוד, אני מגלה, עובד בשגרירות? תומר, שהיה איתי בכיתה בחטיבה. ומי עוד? יואב, שהיה במדור המתחרה בצבא. ומי עוד? איתי, שהיו לי כמה פרויקטים עם האנשים שלו. ממש פיצוחים פה, בשגרירות…&lt;/p&gt;

&lt;p&gt;בערב הלכנו לראות סרט בעיר - Hoodwinked Too! Hood VS. Evil - בתלת-מימד. זה סרט אנימציה, מה שגורם לכך שהמחשבה הראשונה היא שזה סרט לילדים. אבל כל הסרט, שהוא קומדיה, מכיל הומאז’ים לסצנות מפורסמות וסרטים מפורסמים עוד יותר. אני חייב להודות שזו היתה חוויית התלת-מימד הראשונה שלי, וחוץ מזה שקצת מתעלמים מאנשים שכבר יש להם משקפים משל עצמם, זה די נחמד אבל עושה קצת כאב-ראש.&lt;/p&gt;

&lt;p&gt;אחרי הסרט לירון הצטרפה אלינו. אורון לקח אותנו לחנות סטייל מגה-ספורט, ופתאום ראיתי שם את ה-Go-Pro HD - מצלמת ווידאו Full-HD בגודל קופסת סיגריות וחסינה למים בעומק 60 מטר. אני כבר הרבה זמן מפנטז על המצלמה הזו, ועם כל ההנחות של אורון (בלי מסים ועם %20 הנחה בחנות!!!) זו היתה ההזדמנות המושלמת.&lt;/p&gt;

&lt;p&gt;אחרי הקניות הלכנו לאכול ארוחת ערב בבאר מקומי, הפעם על חשבוני, וסגרנו את הערב.&lt;/p&gt;

&lt;p&gt;5/5 היום זה יום ההולדת של אחותי לי. מזל טוב!&lt;/p&gt;

&lt;p&gt;את הבוקר הקדשתי למק-בוק פרו החדש שלי. אורון ואני אכלנו צהריים במסעדה הודית נחמדה בשם Indian Ocean שנמצאת על Connecticut Avenue NW. זו מסעדה קטנה ונחמדה, שמציעה Buffet (או, בישראלית: “אכול כפי יכולתך”) ב-$7. כשהיינו שם, שמתי לב לתופעה מוזרה: אנשים מגיעים לאכול ארוחת צהריים במסעדה, לבד. היו לפחות שישה אנשים שונים, שהגיעו לבד ואכלו לבד. במסעדה.&lt;/p&gt;

&lt;p&gt;אחרי האוכל הלכנו לשגרירות. שוב ישבתי עם תומר איזו חצי שעה (לא ראינו אחד את השני 15 שנה…) ואז עליתי למשרד של לירון. היא עשתה לי סיבוב בשגרירות והכירה לי כמה אנשים ואז חזרתי הביתה, שם חיכתה לי, סוף-סוף, המצלמה שאורון הזמין. כשאורון חזר מאוחר יותר, הוא הביא איתו גם את כרטיס הזיכרון, ובכך נחתם סיבוב הרכש הגדול - הכל הגיע. עכשיו נשאר רק להרכיב את הכל ולראות שזה עובד. בחיי, אני מרגיש כמו ילד קטן שקיבל צעצוע חדש (והאמת לא רחוקה מזה…).&lt;/p&gt;

&lt;p&gt;אחר-כך עזרתי לאורון עם כמה בעיות מחשב, ובערב נסעתי לבקר את אורן, עוד חבר מהצבא, שגר עם אשתו באחד מהפרברים של וושינגטון. בפעם שעברה שהייתי בארה”ב הייתי אצלם במהלך הסופ”ש, אבל בטיול הזה צימצמתי משמעותית את מספר הימים שלי בארה”ב לטובת הארכת הטיול במרכז אמריקה ולכן אורן ואני הצטמצמנו לכדי ארוחת ערב בבית החדש שלהם. יש להם בית ענק, עם 3 מפלסים, חנייה ומרפסת עץ. החיים הטובים…&lt;/p&gt;

&lt;p&gt;6/5 היום האחרון שלי בוושינגטון מתחיל, ועדיין הדברים שלי מפוזרים בכל החדר. מה אני אומר יום? חצי יום.. בעשר וחצי בבוקר אורון ואני הולכים לראות סרט ובשלוש כבר יוצא האוטובוס שלי לניו-יורק…&lt;/p&gt;

&lt;p&gt;התחלתי את היום בלעזור לאורון עם מחשב נייד ישן שיש לו. זה המחשב של לירון, אשתו, בזמן האחרון הוא קצת לא סוחב אז אחרי שקצת דיסקסנו אופציות אתמול בערב, שכנעתי את אורון שהוא יכול למכור את המחשב. התפקיד שלי היה להכין את המחשב למכירה, ז”א להתקין אותו מחדש ולהביא אותו למצב שקרוב כמה שיותר למצב שבו הוא הגיע במקור.&lt;/p&gt;

&lt;p&gt;להתקין מחשב מחדש תמיד לוקח כמה שעות, בעיקר הקטע של הורדת כל העדכונים. אז במקביל להתקנה של המחשב התחלתי לארוז את התיק, ובאופן כללי להתחיל להתארגן. ואז - הצלחתי לעשות את אחד הדברים שנמצאים ברשימה השחורה של “מה לעולם לא תרצה לעשות אצל מישהו שמארח אותך”.&lt;/p&gt;

&lt;p&gt;כולם מכירים את הרשימה הזו, אבל אף אחד לא מוכן להודות בקיומה, ועוד פחות מזה להודות שהוא אי פעם עשה משהו מהדברים שמופיעים בה. יש בה דברים די ברורים, כמו “לשרוף את השטיח/מטבח/סלון/כל-חלק-אחר-מהבית”, או למשל “להרוג את הכלב/חתול”, או החביב עלי במיוחד - “לשבור את האגרטל שמכיל את האפר של סבא/אבא”. בסרט “לפגוש את ההורים” היו די הרבה דברים מהרשימה הזו. כולם מביכים ברמה כזו או אחרת, מחלקם ניתן להתאושש ומחלקם לא, את חלקם אפשר להסתיר ואת חלקם לא וחלקם יגרום לחבר שלכם לא לדבר איתכם יותר.&lt;/p&gt;

&lt;p&gt;שלי היה במקום טוב באמצע, בכל המדדים: הוא היה מביך, אפשר היה להתאושש ממנו באופן תיאורטי אבל באופן מעשי לא היתה דרך לעשות את זה מבלי שאורון יגלה, ובסבירות מאד מסויימת ניתן היה להסתיר אותו ולגלגל את האשמה על מישהו אחר ברגע שהוא יתגלה, ייתכן אפילו שרק כמה ימים מאוחר יותר, כשאהיה כבר בהונדורס או משהו כזה. הוא לא כלל נזק גופני או כספי אבל היה בעל פוטנציאל להשפיע על שגרת החיים של אורון ולירון. מישהו חושב שהוא כבר הצליח לנחש? גילעם/ברזי/סגלוב - רמז: אתם תהיו גאים בי.&lt;/p&gt;

&lt;p&gt;אחרי ישיבת השירותים של הבוקר, קמתי מהאסלה, הורדתי את המים ונחרדתי לגלות שהצלחתי לסתום את האסלה.&lt;/p&gt;

&lt;p&gt;כבוד.&lt;/p&gt;

&lt;p&gt;בגדול - לא נורא, והפיתרון הפשוט היה לחפש פומפה לאסלה. נכון - לא אביזר יום-יומי ולמעשה גם לי אין כזו בבית, אבל לפחות באופן תיאורטי, אם הייתי מוצא אחת כזו הייתי יכול לטפל בסיטואציה ולהעלים ראיות. אבל לא מצאתי אחת כזו, וניסיון הדחה נוסף של האסלה הביא את המים לרמה מסוכנת, שהיתה מאד קרובה להעלות את דרגת החומרה של האירוע באופן משמעותי. אני מניח שכולם מבינים למה אני מתכוון ולכן אחסוך בתיאורים גראפיים.&lt;/p&gt;

&lt;p&gt;בלית ברירה, הבנתי שאני חייב לקחת אחריות ולהיחשף. שלחתי לאורון SMS ושאלתי אותו אם יש להם פומפה. הוא ענה שלא.&lt;/p&gt;

&lt;p&gt;שיט.&lt;/p&gt;

&lt;p&gt;תרתי משמע.&lt;/p&gt;

&lt;p&gt;לא היתה לי ברירה. חזרתי לעיסוקי וחיכיתי שאורון יגיע לאסוף אותי, באיזור עשר. כשהוא הגיע, סיפרתי לו בשיא הנונשלנט על האירוע, והוא ממש לא התרגש - הוא אמר שהוא פשוט יגיד לאיש האחזקה של הבניין לטפל בזה. וכך השארנו את העניין מאחורינו.&lt;/p&gt;

&lt;p&gt;הסרט שראינו היה הקרנת בכורה של Thor בתלת-מימד. האמת ששכחתי שזה בתלת-מימד ולא עברתי לעדשות, אבל סה”כ הסרט היה מפתיע לחיוב, ולא רק בגלל נטלי פורטמן. אחרי הסרט נסענו לשגרירות, כדי שאוכל להיפרד מכולם, ואז חזרתי הביתה ברגל. בדרך, עברתי בסאבווי וקניתי לי סנדביץ’ לאוטובוס. כשנכנסתי לבניין, אגב, פנה אלי השוער בחשיבות עצמית רבה ועדכן אותי שהשירותים תוקנו… :-)&lt;/p&gt;

&lt;p&gt;כמו שהסברתי כשפתחתי את דברי בפרק הראשון של המסע הזה, תמיד אני מסיים לארוז בשניה האחרונה האפשרית לפני שצריך לצאת. גם הפעם זה היה ככה: האוטובוס שלי יוצא מהתחנה בבת’סדה (Bethesda) בשעה 15:00. תחנת האוטובוס נמצאת 200 מטר מתחנת המטרו, ותחנת המטרו כאן נמצאת 200 מטר מהדירה של אורון, אז התכנון היה לקחת את המטרו. אבל כשסיימתי לארוז הבנתי שעם כמות הציוד שיש לי (כי עוד לא סיננתי דברים שצריך לזרוק ו/או לשלוח לארץ, כמו כל מיני חוברות וכבלים שהגיעו עם הציוד שקניתי) זה סתם יהיה לא נעים והחלטתי לקחת מונית. השוער הזמין לי מונית, ואמר שבד”כ לוקח להם 10-15 דקות להגיע.&lt;/p&gt;

&lt;p&gt;השעה היתה 14:25.&lt;/p&gt;

&lt;p&gt;עשר דקות אח”כ הגיעה המונית. התחלנו בנסיעה, וכל העיר פקוקה. ואני - הראש שלי רץ קדימה ומריץ סיומים אפשריים לסיפור הזה. לא נלחצתי, כמובן, כי הדבר הגרוע ביותר שיכול היה לקרות הוא שאני אחמיץ את האוטובוס, אפסיד את 25 הדולרים ששילמתי על הכרטיס ואעלה על האוטובוס הבא. הנהג היה בשאנטי שלו והצליח אפילו להסתבך עם ה-GPS, עד שקצת התרגזתי עליו, הוצאתי את האייפון והתחלתי לכוון אותו, בזמן שהדקות אוזלות אחת אחרי השניה. בראש שלי כבר ראיתי איך אנחנו מגיעים ואני רואה את האוטובוס יוצא בלעדי… אבל בדרך נס, הגענו ב-14:56 והאוטובוס עדיין לא היה שם.&lt;/p&gt;

&lt;p&gt;אבל אל דאגה. מסתבר שלא רק בישראל אלא גם בארצות-הברית, אני היחיד שעומד בזמנים. האוטובוס רק הגיע ב-15:13, וזה היה סימן לבאות… כל הנוסעים עלו על האוטובוס תוך 5 דקות, ועדיין, מאיזו סיבה שהיא יצאנו רק ב-15:40. יופי, כבר 40 דקות איחור, והבטחתי לאמיר, החבר שמארח אותי בניו-יורק, שאני אהיה אצלו עד 21:00…&lt;/p&gt;

&lt;p&gt;בערך ב-18:15 הנהג עצר להפסקת תדלוק. הוא אמר לכולם שהם יכולים לרדת למזנון ושבעוד 20 דקות הוא יאסוף אותם מפה. אני העדפתי להישאר באוטובוס ולהמשיך לכתוב את הבלוג. הייתי בשוונג אז בכלל לא שמתי לב כמה זמן עבר. פתאום ראיתי את אחת הנוסעות הנוספות שנשארה באוטובוס, כשהיא לחוצה. הסתבר שכבר עברו 35 דקות ועוד לא תדלקנו בכלל, והנהג מסתובב איפשהו. הסתבר שהוא לא הצליח להפעיל את משאבת הדלק. המזל שלנו היה שמישהו שהגיע מאחורי האוטובוס וחיכה למשאבה הסביר לו. וככה שרפנו כמעט 50 דקות נוספות.&lt;/p&gt;

&lt;p&gt;נהדר, לא?&lt;/p&gt;

&lt;p&gt;השעה כבר היתה 20:30 ובקושי הגענו לניוארק. הבנתי שעד תשע אני כבר לא אגיע לאמיר והתחלתי להתארגן על אלטרנטיבות. ניצלתי את העובדה שהיה חיבור אינטרנט באוטובוס ושאלתי את גלעד, החבר בניו-ג’רזי שאני אמור לבוא אליו אחרי מרכז אמריקה, ב-31/5, אם אני יכול ליפול עליו הערב במקום, במקרה הצורך. הוא אמר שכן והסביר לי איך להגיע. בינתיים, השעה 20:50, נכנסנו כבר למנהטן ועדיין לא קיבלתי תשובה מאמיר. אז קיבלתי החלטה שאני משנה את התוכניות ונוסע לגלעד במקום לאמיר. האוטובוס הוריד אותנו ב-21:00, רק שעה וארבעים-וחמש דקות איחור… לקחתי מונית אל ה-Port Authority, משם יוצאים האוטובוסים, ולקחתי את קו 166, שיצא ב-21:30.&lt;/p&gt;

&lt;p&gt;האוטובוס היה מלא קוריאנים, והשכונות הראשונות שעברנו בהן היו קוריאניות כולן, אז השתעשעתי לי בנסיון לקרוא את השלטים בקוריאנית לפני שהם נעלמים. הצלחתי לא רע, האמת. ב-22:00 הגענו לתחנה שלי וחמש דקות אח”כ גלעד אסף אותי.&lt;/p&gt;

&lt;p&gt;הגענו אליו הביתה - גם בית ענק, בערך כמו של אורן. החיים בפרברים הם נחמדים. זה בולט בעיקר בהשוואה לדירה הקודמת שלהם, שהיתה במנהטן ובערך בגודל של הסלון בבית הזה. הייתי חייב לאכול משהו, כי לא אכלתי כלום מאז 15:00 (האיחור של האוטובוס שינה את כל התוכניות) ואז גלעד ואני דיברנו איזו חצי שעה, ואז הלכתי לישון.&lt;/p&gt;

&lt;p&gt;7/5 בבוקר גלעד לקח אותי ואת אבא שלו וחבר של אבא שלו (שמבקרים פה) לבית קפה, לפתוח את היום. חזרנו הביתה לאיזו שעה ואז תפסתי טרמפ עם גלעד, אשתו צביה והילדות, שנסעו למנהטן. קבעתי עם ניר, חבר שלי מיבנה שגר עכשיו בצפון קרוליינה אבל נמצא כרגע בניו-יורק, להיפגש לארוחת ערב, מה שהשאיר לי כמה שעות בעיר לסידורים. לא היו לי הרבה, האמת. רק לקנות כמה תרופות ששכחתי להביא מהארץ ולחפש נרתיק למצלמה. אחרי שנפרדתי מגלעד בסנטרל פארק, התחלתי את הסיבוב בחנות של אפל בשדרה החמישית, בפינה הדרום-מזרחית של הפארק. אין לי אינטרנט בטלפון, אז ניצלתי את האינטרנט בחנות כדי להתאפס על המיקום של בית המרקחת הקרוב (CVS ב-Lexington Avenue) וחנות הצילום 42nd Street Photo. רציתי ללכת לאחת מהחנויות הגדולות - B&amp;amp;H או Adorama, אבל שתיהן סגורות בשבת. ניצלתי גם את ההזדמנות להוציא את המצלמה החדשה שלי מהנרתיק ולהתחיל לשחק איתה, ואחרי כמה דקות גם נזכרתי שיש לי עכשיו מתאם GPS והרכבתי גם אותו. לקח לי כמה שניות להבין מה קורה, אבל הוא התחיל לעבוד. זה די מגניב!&lt;/p&gt;

&lt;p&gt;בחנות הצילום לא היה את הנרתיק שרציתי. כנראה שלא תהיה ברירה ואאלץ לחכות עד שאחזור לארה”ב, כדי לחפש אותו בחנויות הגדולות. השעה היתה רק 14:30 אז חציתי את הכביש ונכנסתי לסטארבאקס, כי יש להם אינטרנט חינם. קבעתי עם ניר שנדבר באיזור 16:00, אז היתה לי שעה וחצי לשבת במזגן ולעבוד על הבלוג. ב-16:00 התקשרתי לניר וקבענו להיפגש בשבע בערב במקום שנקרא Bar Nine, על השדרה התשיעית ורחוב 53.&lt;/p&gt;

&lt;p&gt;קצת מיציתי את הסטארבאקס, אז יצאתי לרחוב והתחלתי ללכת בכיוון הכללי של Bar Nine, כשאני כל הזמן מצלם. גם כדי לראות מאוחר יותר מה המצלמה שלי שווה, אבל גם כדי להתרגל אליה וללמוד אותה. עכשיו, כשכל תמונה היא 16.2 מגה-פיקסל, אני כבר לא אוכל לשמור את כל התמונות שצילמתי ואצטרך לסנן.&lt;/p&gt;

&lt;p&gt;פתאום, בעודי חוצה את השדרה השישית, ראיתי מולי מקום שנקרא International Center of Photography, בצומת של השדרה השישית עם רחוב 43. מייד הלכתי לבדוק במה מדובר, וגיליתי שזו גלריה שמציגה כמה תערוכות צילום. ניגשתי לקנות כרטיס וראיתי שכרטיס למבוגר עולה $12. שאלתי את הבחורה אם יש להם הנחה לנכים. “המממ. פעם היתה לנו, אבל אני לא רואה את זה עכשיו. אתה יודע מה?” היא אמרה, “אני יכולה לעשות לך מחיר של סטודנט”. “את הבוס,” עניתי לה. אמרתי לכם שאני על הגל…&lt;/p&gt;

&lt;p&gt;התערוכה הראשונה שהיתה שם נקראה “The Mexican Suitcase” וכללה תמונות ממלחמת האזרחים בספרד, בשנות השלושים של המאה העשרים. קצת היה לי קשה להתחבר לזה למרות החיבה הגדולה שיש לי לספרד, אז לא התעכבתי עליה יותר מדי. התערוכה השניה, עם זאת, היתה פשוט יוצאת מן הכלל. הוצגו תמונות של אמן סיני ונקראה “Wang Qingsong: When Worlds Collide”. לא היו הרבה תמונות, אולי שש או שבע, אבל כל אחת מהן היתה פשוט מדהימה. התערוכה הזו היתה כל-כך מרשימה, עד ששתי התערוכות הנוספות שהוצגו באותו הרגע פשוט הפכו ללא מעניינות.&lt;/p&gt;

&lt;p&gt;יצאתי מהמוזיאון והמשכתי ללכת לכיוון Bar Nine. הגעתי בשש ורבע, אז נכנסתי פנימה ותפסתי שולחן. הזמנתי לי בירה (בחרתי משהו חדש: Goose Island IPA), שקעתי בתוך הכורסא הנוחה יחד עם המחשב שלי וחיכיתי לניר וליטל. השעה היתה שש ורבע, וניר אמר שהם יגיעו באיזור רבע לשבע. אבל ברבע לשבע הם לא הגיעו, וגם לא בשבע ורבע. התקשרתי אליו אבל הוא לא הצליח לשמוע אותי, אז הנחתי שהוא סתם מאחר.&lt;/p&gt;

&lt;p&gt;כשהיה כבר עשרים לשמונה, זה היה נראה לי מוגזם. התקשרתי אליו שוב, ושאלתי אותו איפה הוא. “איפה אתה?” הוא ענה. “מה זאת אומרת?” עניתי, “איפה שקבענו, ב-Bar Nine, בתשיעית וחמישים-ושלוש”. “אבל גן אני בתשיעית וחמישים-ושלוש!” הוא עונה לי.&lt;/p&gt;

&lt;p&gt;הסתבר ששני הליצנים האלה יושבים כבר למעלה מחצי שעה, במקום ממול, שנקרא Pier Nine… אז עברתי את הכביש אליהם וישבנו לארוחת ערב נחמדה מאד. לא ראיתי אותם מאז שהם עברו לארה”ב, לפני כמה חודשים. אחרי האוכל הם ליוו אותי לכיוון ה-Port Authority, משם יוצא האוטובוס, ובאמצע הדרך נפרדנו.&lt;/p&gt;

&lt;p&gt;הפעם, כשהגעתי ל-Port Authority כבר הייתי מנוסה והרשיתי לעצמי לקנות את הכרטיס במכונות האוטומטיות שמפוזרות בכל מקום. והפלא ופלא, אני מגלה שיש תעריף מיוחד לנכים - $2.5 במקום $5.5. מגניב :-) בניגוד לאתמול, שהיו רק 18 נוסעים על האוטובוס, הפעם הוא היה מלא לחלוטין, כולל אנשים שעמדו במעבר. בארץ זה אסור.&lt;/p&gt;

&lt;p&gt;גלעד אסף אותי וחזרנו הביתה. דבר ראשון שעשיתי היה להזמין את ההסעה לשדה התעופה, כי שכחתי לעשות את זה עד עכשיו. עכשיו נשאר לי לפזר את הדברים בין התיק שאני לוקח לתיק שאני משאיר. אני חוזר אל גלעד אחרי מרכז אמריקה, ויש לי הרבה דברים שצריך כשמטיילים בארצות-הברית אבל לא צריך כשמטיילים במרכז אמריקה, ולכן אני אשאיר אותם פה.&lt;/p&gt;

&lt;p&gt;השעה כרגע 23:00. אני צריך לסדר את התיקים ולהתקלח, ולהספיק לישון כמה שאפשר עד 03:00, שעת האיסוף. אני אנצל את ההזדמנות ואשלח את הפוסט הזה עכשיו. ככה, לכולם יהיה מה לקרוא על הבוקר ואם יקרה משהו מעניין בדרך לשדה, אעדכן עליו בפעם הבאה.&lt;/p&gt;

&lt;p&gt;הפוסט הבא יהיה ממרכז אמריקה. איזה כיף!&lt;/p&gt;

&lt;p&gt;ענבר&lt;/p&gt;</content><author><name></name></author><category term="travel" /><category term="ams-usa-centam" /><summary type="html">הטיסה עברה בקלות יחסית, בהתחשב בעובדה שזו היתה טיסת יום, באורך שבע וחצי שעות. בד”כ אני טס לארה”ב או ממנה בלילה, וזה מעביר לי את רוב הטיסה. אז ראיתי סרט (The Informant), ישנתי קצת, ראיתי עוד סרט (The Bourne Identity, שראיתי כבר כמה פעמים אבל אני ממש אוהב), ולקינוח התחלתי לקרוא את הספר שקניתי בשדה התעופה – החדש של דן בראון. לקראת הנחיתה בניוארק (Newark, בניו-ג’רזי) הסתכלתי על הנוף למטה, והדבר שהיה הכי בולט, יותר מכל דבר אחר, הוא כמות מגרשי הבייסבול. לא היתה אפילו שניה אחת שבה לא נשקפו לפחות שני מגרשים מהחלון שלי. בכל שכונה היה אחד. בכל בית-ספר היו שניים או יותר. לא סביר בעליל.</summary></entry><entry><title type="html">אמסטרדם, ארה”ב ומרא”מ - פרק 2 - הו, אמסטרדם</title><link href="http://localhost:4000/travel/ams-usa-centam/2011/05/04/%D7%9E%D7%A8%D7%90%D7%9E-%D7%A4%D7%A8%D7%A7-2.html" rel="alternate" type="text/html" title="אמסטרדם, ארה”ב ומרא”מ - פרק 2 - הו, אמסטרדם" /><published>2011-05-04T16:27:41+03:00</published><updated>2011-05-04T16:27:41+03:00</updated><id>http://localhost:4000/travel/ams-usa-centam/2011/05/04/%D7%9E%D7%A8%D7%90%D7%9E-%D7%A4%D7%A8%D7%A7-2</id><content type="html" xml:base="http://localhost:4000/travel/ams-usa-centam/2011/05/04/%D7%9E%D7%A8%D7%90%D7%9E-%D7%A4%D7%A8%D7%A7-2.html">&lt;p&gt;בתום מחקר ארוך, שנפרש על-פני 10 שנים ושישה ביקורים באמסטרדם (ארבעה מהם בשנה האחרונה), הצלחתי לזקק את האבולוציה של הרגשות של התייר הממוצע אל העיר באופן כללי, ואל התעלות באופן ספציפי. האבולוציה מתחלקת לשלושה שלבים, מה שאומר שהיא כנראה קשורה לצבא איכשהו.&lt;/p&gt;

&lt;p&gt;השלב הראשון הוא שלב התדהמה וההערצה. אתם נדהמים מהיופי של התעלות, ויום שלם רק הולכים לאורכן. את הרחובות שאינם תעלות אתם בכלל לא סופרים (ולא זוכרים), אם אתם ישנים אצל חבר והוא לא גר ברחוב שעל תעלה – אתם מתבאסים, אם מישהו מספר לכם שהוא היה באמסטרדם והמלון שלו לא היה על תעלה – אתם צוחקים עליו, ואם סוכן הנסיעות שלכם מציע לכם מלון שאינו על תעלה – אתם צועקים עליו.&lt;/p&gt;

&lt;p&gt;השלב השני הוא שלב הבלבול והתסכול. אחרי שגמרתם להתלהב מהתעלות אתם פתאום קולטים שכולן נראות לכם אותו הדבר. אתם שורפים חצי יום בנסיונות כושלים למצוא את החנות המגניבה / באר מעולה / פינת חמד שהיתה על התעלה ההיא, נו, בפעם שעברה שהייתם פה (“בפעם שעברה”, אגב, מכיל את הטווח שבין “בביקור האחרון”, דרך “אתמול בצהריים”, לבין “לפני שעתיים”).&lt;/p&gt;

&lt;p&gt;השלב השלישי והאחרון הוא שלב ההתבגרות וההבנה. פתאום, חלקים מהמפה מתחילים להתחבר לכם בראש. אתם מבינים סוף סוף שהעיר היא בעצם חצי עיגול וכל התעלות מקבילות, ואולי אתם אפילו זוכרים את הסדר שלהן: Singel, Herengracht, Keizersgracht, Prinsengracht. אתם כבר מצליחים להסתדר באיזורים מסויימים בלי מפה ואם הייתם ממש טובים, תגיעו לפסגה שבה אתם מסבירים לתיירים אחרים איך להגיע לאנשהו.&lt;/p&gt;

&lt;p&gt;הגעתי לדירה של נטע ב-23:30 בלילה. הואיל והייתי אחרי חצי יום של טיסות אז למרות שהחבר’ה שלי מ-onavo היו בעיר (עוד נחזור לזה), לא הלכתי לשום מקום. נטע ואני השלמנו קצת פערים (לא הרבה, בסה”כ עבר בדיוק חודש מאז הייתי פה בפעם האחרונה…), אני נתתי להם (נטע ופשמק – Przemek – החבר שלה) את הקילו של טחינה בראכה שהבאתי להם מהארץ ואז כולם הלכו לישון.&lt;/p&gt;

&lt;p&gt;29/4. יום שלם להסתובב בעיר, לפני יום המלכה שחל מחר (שבת, 30/4), וזה מצויין כי יש לי עוד כמה סידורים לקראת הטיול. נטע הלכה לחדר כושר ופשמק ואני הלכנו ל-Vennington שברחוב Prinsenstraat, מקום קטן שמגיש ארוחות בוקר פשוטות אבל נחמדות וזולות. זה המקום האהוב על נטע ופשמק לסופ”שים, וגם לפני חודש פשמק לקח אותי לפה.&lt;/p&gt;

&lt;p&gt;אחרי ארוחת הבוקר, הלכתי לחנות צילום מעולה ברחוב Haarlemmerdijk, שפשמק שלח אותי אליה. בזמן האחרון אחותי כל הזמן לוקחת לי את המצלמה כדי לצלם את הבת שלה, אז החלטתי שהנסיעה לארה”ב זו הזדמנות טובה לקנות מצלמה חדשה, ופשוט נתתי לה את המצלמה במתנה. המצלמה שהסתמן שאני רוצה לקנות – Nikon D7000 – עשתה רושם ממש טוב אבל רציתי להחזיק אותה ביד ולהפעיל אותה קצת לפני שאני משקיע סדר-גודל של 7000 שקל. בחנות שפשמק שלח אותי אליה היתה מצלמה כזו בתצוגה, ואיש המכירות הצעיר, שהתגלה כצלם ארכיטקטורה שעובד בחנות יומיים בשבוע, היה מאד נחמד, מאד מקצועי ונתן לי כמה עצות טובות. אחת מהעצות האלו הובילה לכך שבמקום לקנות את העדשה הסטנדרטית שמגיעה עם המצלמה בקיט – Nikon 18-105 VR – החלטתי, לאחר שהוא נתן לי לצלם איתה ועם עדשה נוספת, ללכת דווקא על ה-Nikon 16-85 VR. את ההבדל האדיר בין שתי העדשות, מהירות הפוקוס, לא הייתי מגלה/מרגיש/מעריך אם לא הייתי מנסה אותן בידיים שלי. איש המכירות היה כל-כך נחמד, עד שממש הצטערתי שאני לא באמת קונה את המצלמה אצלו.&lt;/p&gt;

&lt;p&gt;המשימה היומית הבאה היתה לקנות את ה-Lonely Planet של מרכז אמריקה, אבל בחנות הספרים שהלכתי אליה, בכיכר Spui, לא היה את הספר שרציתי ובכל מקרה היה יקר שם. לא נורא, אני כבר אקנה את זה בארה”ב איפשהו. ממילא אני לא צריך את הספר לפני ה-8/5. אז ישבתי בחוץ, על אחד הספסלים שבכיכר והסתכלתי קצת על המפה.&lt;/p&gt;

&lt;p&gt;פתאום ראיתי שמכיכר Spui יוצא רחוב, שאחרי שתי תעלות הוא הופך להיות Runstraat. וברחוב Runstraat נמצאת De Kaaskamer – חנות הגבינות המדהימה ביותר שהייתי בה בחיי. מאז שנטע ואני מצאנו אותה בינואר, היא הפכה לתחנת חובה שלי בכל ביקור באמסטרדם. נכון להיום יש לי שלוש תחנות חובה בעיר: החנות הזו, חנות האוכל הפולני ב-Van Woustraat שמוכרת נקניקים וקבנוסים שהם פשוט אלוהיים וכמובן באר הוויסקי Whiskeycafe L&amp;amp;B שברחוב Korte Leidsedwarsstraat, שבו יש למעלה מאלף (!!!) בקבוקים שונים של וויסקי. אז חובה זו חובה, ועברתי בחנות וקניתי לי (דתיים ושומרי כשרות מתבקשים לדלג ישירות לפסקה הבאה) סנדביץ’ Ham &amp;amp; Cheese מעולה, עם חמאה צהובה כמו שאני אוהב.&lt;/p&gt;

&lt;p&gt;ההליכה בעיר היתה כיפית במיוחד, כי כל העיר מתכוננת למחר – יום המלכה. לכאורה, זה אמור להיות בתאריך של יום ההולדת של המלכה, אבל בפעם האחרונה שהתחלפה מלכה, המלכה החדשה לא רצתה להזיז את התאריך, אז השאירו אותו לפי תאריך יום ההולדת של המלכה הקודמת (או זו שלפניה, אני כבר לא זוכר) – 30/4. למחרת זה 1/5, שגם זה סוג של יום חגיגי, אז הסמיכות הזו מסתדרת יפה. יום המלכה הוא על תקן יום העצמאות. כל הרחובות מתמלאים אנשים, תנועת הרכבים והטראמים (Tram – רכבת עירונית קלה) מפסיקה, דוכני אוכל, שתייה וכל-דבר-אחר-שהיה-לכם-בבית-ואתם-כבר-לא-צריכים ממלאים את המדרכות (ביום הזה כל אחד יכול להקים דוכן, או לפרוש שמיכה על הרצפה, ולמכור מה שבא לו), כל העיר חוגגת במסיבות בבתים, במועדונים ובסירות ששטות בתעלות של העיר. בעצם – בכל מקום. העיר פשוט מלאה אנשים ברמה כזו שבהרבה רחובות לא רואים את המדרכה…&lt;/p&gt;

&lt;p&gt;“להתכונן למחר” אומר כמה דברים. הראשון שבהם, כמובן, הוא שכל בתי העסק שמוכרים אלכוהול מצטיידים מראש בכמויות מפלצתיות של אלכוהול. משטחים שלמים של יין ובירה נפרקים לפני חנויות ונעלמים פנימה. הדבר השני הוא כל הקישוטים שהעירייה והתושבים תולים והדבר השלישי הוא שכל מי שמתכוון להקים דוכן ביום המלכה רץ מהר ותופס לעצמו חתיכת מדרכה ומסמן אותה, בין אם בגיר ובין אם במסקנטייפ. אז בכל העיר חתיכות מדרכה מסומנות ב-”תפוס” :-)&lt;/p&gt;

&lt;p&gt;חזרתי לדירה ונטע ואני הלכנו לשתות קפה ב-Coffee Company ב-Haarlemmerdijk. רשת Coffee Company היא המקבילה המקומית לרשת ארומה, ויש להם אחלה סניפים ובכולם יש גם אינטרנט אלחוטי. בהולנד, שלא כמו בארץ, כמעט ולא תמצאו רשתות אלחוטיות פתוחות ולא מוצפנות, אז הרבה אנשים יושבים עם המחשב שלהם בבתי הקפה.&lt;/p&gt;

&lt;p&gt;המשימה השלישית שלי להיום, שגם בה כשלתי, היתה למצוא לאמא שלי תיק שהיא ראתה לפני חודש בשוק שברחוב Albert Cuyp. פעמיים עברתי את כל השוק, הראתי תמונה של התיק לכל המוכרים בכל הדוכנים שהציגו תיקים, אפילו נכנסתי לתוך החנויות שמאחורי הדוכנים אבל לא מצאתי. התבאסתי וחזרתי לדירה של נטע.&lt;/p&gt;

&lt;p&gt;כשהייתי בדירה, נכנסתי לפייסבוק ולאתר של TheNextWeb – האתר שמארגן את תחרות הסטארט-אפים שמתרחשת בימים אלו באמסטרדם. היום אחה”צ תהיה ההכרזה על המנצחים בקטגוריות השונות, אז מיהרתי והצבעתי ל-onavo, חברה שייסדו חברים שלי מהצבא. ובאמת, אחרי שעה בערך התבשרנו ש-onavo זכו במקום הראשון בשתי קטגוריות! כבוד! אז מייד שלחתי SMS לחבר’ה וקבענו להיפגש בערב לחגיגות ניצחון, שתתחלנה ב-Cafe De Klos שברחוב Kerkstraat, הלא הוא מעוז הצלעות של הישראלים באמסטרדם. חצי מקהל הלקוחות פה הוא ישראלים… בינתיים, נטע חזרה עם אנאבל, חברה שלה מהאג, ושלושה מגשי פיצה. עלינו לגג ואכלנו פיצה על הגג, ביום שמשי מדהים.&lt;/p&gt;

&lt;p&gt;בשעה 20:00 כבר הייתי מחוץ ל-Cafe De Klos, ברשימת ההמתנה. אי אפשר להזמין פה מקום, צריך פשוט להגיע ולחכות. רואי היה הראשון שהגיע, ורק כשכבר נכנסנו והתיישבנו הגיעו גם גיא ודביר. לשמחתי, החבר’ה מאד אהבו את הצלעות וכשיצאנו משם הלכנו לכיוון מסיבת רחוב שהם שמעו עליה, ב-Wolven Straat. הערב שלפני יום המלכה – Koninginnedag – נקרא ערב המלכה – Koninginnenacht – ומוקדש אף הוא לחגיגות ומסיבות. ובאמת, מסיבת הרחוב היתה משהו מדהים. כמו מסיבות הרחוב בפלורנטין, למי שמכיר, אבל כמה סדרי גודל מעל. והיתה שם תופעה אחת שפשוט לא הצלחתי להסביר אותה: אולי פיספסתי איזה שלט שאמר “אין כניסה למכוערות”, אבל כל הבחורות שם היו מדהימות. בחיי. לא ראיתי דבר כזה. הבעיה הייתה שכל הרחוב היה דחוס כל-כך, עד כדי כך שאם הייתי מפסיק לרגע ללכת ומרים את שתי הרגליים מהרצפה, לא רק שלא הייתי נופל, אלא שגם הייתי ממשיך לנוע באותו הכיוון… לקח לנו רבע שעה לעבור 150 מטר… אז החלטנו קולקטיבית שלא מתאים לנו להישאר, והלכנו לבאר הוויסקי שהזכרתי קודם –  Whiskeycafe L&amp;amp;B – ושהפך לתחנת חובה. עוד עצירה ב-Coffeeshop ב-Leidseplein, והייתי מוכן למיטה.&lt;/p&gt;

&lt;p&gt;הדבר היחיד שהעיב על היום הזה, שהיה די מוצלח, היה שכבר בבוקר פתאום נזכרתי שזה יום ההולדת של כריסטינה. כל פעם שלא הייתי עסוק במשהו, בעיקר בקטעים בהם הלכתי ברחבי העיר, המחשבות שלי נדדו אליה. קל זה לא היה, גם נעים זה לא היה. ואם היא אצל הההורים שלה, כמו בשנה שעברה, אז היא גם במרחק שעתיים ברכב מפה. אוווווווווף.&lt;/p&gt;

&lt;p&gt;30/4, יום המלכה. היום התחיל באופו לא קשור בכלל. התעוררתי כבר בשמונה בבוקר, וגם היום היתה לי משימה יומית. אני מזכיר שלא הספקתי כמה דברים לפני הנסיעה, אבל לא נלחצתי כי ידעתי שיש לי עד ה-8/5 לפני שאני מגיע למרכז אמריקה. המשימה היומית של היום היתה להזמין באינטרנט את המצלמה, אחרי שהתנסיתי והחלטתי אתמול. זה היה חשוב שזה יקרה היום, כי ברגע שאני נוחת בניוארק אני נוסע ישר לאורון, חבר ילדות שלי שגר בוושינגטון, ולניו-יורק אגיע רק בשישי בצהריים, מה שאומר שחנות הצילום B&amp;amp;H תהיה סגורה, כי הם דוסים. אז אני צריך להזמין את זה מספיק מוקדם כדי שזה יספיק להגיע לאורון כשאני עוד שם.&lt;/p&gt;

&lt;p&gt;שרפתי שעה וחצי בלחפש את המחירים הכי טובים, וכמובן שהם היו מפוזרים על פני כמה חנויות שונות. אולי תשאלו את עצמכם למה זה משנה, והתשובה היא שכשהפרשי המחירים מגיעים אפילו ל-$60 לפריט ואני מזמין ארבעה או חמישה פריטים שונים (גוף המצלמה, עדשה, פילטרים, מתאם GPS לסימון מיקום הצילום בתוך קובץ התמונה) אז יש משמעות לעניין הזה, אפילו אם מביאים בחשבון את דמי המשלוח הכפולים. הבעיה היחידה היתה אמצעי התשלום: מאיזו סיבה שהיא, ה-Paypal שלי לא עבד (כנראה קשור לכך שחידשתי כרטיס אשראי), ורוב החנויות האינטרנטיות בארה”ב מקבלות רק כרטיסי אשראי של ארה”ב. אז בסוף, אחרי ששרפתי כל-כך הרבה זמן עד שנטע ופשמק התייאשו מלחכות לי ויצאו לעיר, יצא שהזמנתי את הכל מאותו אתר – Adorama – שעשה עלי מכה רצינית, רק בגלל שהוא הסכים לקבל כרטיס אשראי מישראל. סחתיין עליו.&lt;/p&gt;

&lt;p&gt;יצאתי מהדירה בערך ב-11:00 והלכתי אל רחוב Westerstraat, שהוסב למדרחוב סטייל יום העצמאות, עם במות בידור ודוכני אוכל ושתייה, וכמובן עם הטוויסט ההולנדי של בזאר יד-שניה שבו כל אחד יכול למכור את כל השטויות שהוא אגר. זה הרחוב השני הכי עמוס בשכונה ביום הזה, אחרי Rozengracht, ומרוב אנשים רשתות הסלולאר לא עומדות בעומס וזה ידוע שהודעות עלולות להגיע גם כמה שעות אח”כ. בדרך נס עוד לא היו שם הרבה אנשים ונטע קיבלה את ההודעה והיא ופשמק באו לאסוף אותי.&lt;/p&gt;

&lt;p&gt;התחלנו להסתובב ברחובות Jordaan – השכונה שנמצאת מערבית למרכז העיר. אין מה לומר – זה כיף כמו שזכרתי את זה משנה שעברה. היה לנו גם את היתרון שהשנה התחלנו להסתובב מוקדם יותר, אז היו פחות אנשים. בשנה שעברה נטע עדיין גרה בהאג, לקחנו רכבת בערך ב-12:00 אבל כשהגענו להארלם, באמצע הדרך, עצרו את הרכבת והודיעו שבתחנה המרכזית באמסטרדם יש שיכורים על הפסים ועצרו את כל הרכבות… הסתובבנו קצת בהארלם ובסוף לקחנו מונית (שעלתה 80 יורו, סססאמכ…) והגענו די מאוחר.&lt;/p&gt;

&lt;p&gt;מי שלא היה באמסטרדם ביום המלכה צריך לעשות את זה מתישהו. עיר שמחה כזו לא ראיתם בחיים. הרחובות מלאים אדם, בכל מקום אנשים מוכרים דברים (בפועל, זה שוק המציאות הגדול ביותר בהולנד בכל השנה), שותים דברים, שרים דברים או צועקים דברים. די כיף, אלא אם כן אתם לא אוהבים המולה, אבל גם אז אפשר להסתדר, פשוט צריך להתרחק מהרחובות הראשיים, בעיקר מ-Prinsengracht ומרכז העיר. באחד הדוכנים קניתי תיק צד מדהים, עם מקום למחשב. התיק כולל, כבונוס, מין מחצלת לפארק ומתקפל לתוך נרתיק קטן. וכל זה במחיר המופרך של 6 יורו!&lt;/p&gt;

&lt;p&gt;בערך ב-13:00 הגענו ל-Prinsengracht פינת Rozengracht, הרחוב הראשי של Jordaan. נטע תיאמה להיפגש עם חברה שלה פה, ולי זה יצא מעולה כי מכיוון אחד של Prinsengracht באה Jet, שהיכרתי ב-Bondi באוסטרליה ומאז אנחנו בקשר, ומהכיוון השני באו החבר’ה שלי מהמבורג, וכולם היו בדרך אלי. ראשונה הגיעה Jet, עם החבר שלה ועוד חברה, אז התחלנו ללכת בכיוון של ההמבורגרים. פגשנו אותם אחרי רבע שעה, נפרדתי מ-Jet וקבענו להיפגש מאוחר יותר.&lt;/p&gt;

&lt;p&gt;החבר’ה מהמבורג באו בגללי, בערך. סיפרתי להם שאני מגיע ליום המלכה ושזו חגיגה מטורפת וכדאי להם לבוא, והם השתכנעו. הבעיה היתה שלא יכולתי להיות איתם כל היום, כי היו לי כמה חברים לפגוש. אבל מילא זה – כשהתחלנו להסתובב גיליתי שהם קצת בהלם, או אולי עדיין לא נכנסו למצב-רוח של החגיגות, ולא היה לא ממש כיף איתם. אני בונה על זה שהם לא טורחים לתרגם את הבלוג שלי ב-Google Translate… אבל בכל זאת הם פה בגללי, אז לקחתי אותם לסיבוב ב-Jordaan ואחרי שעה וחצי נפרדתי מהם כי היו לי עוד כמה חברים לפגוש: את Laura, שפגשתי בלאוס ב-2006 ואנחנו יושבים לקפה כל פעם שאני באמסטרדם, את החבר’ה של onavo, את Jet (שוב) ואת נטע ופשמק מתישהו.&lt;/p&gt;

&lt;p&gt;הבעיה היתה שרשתות הסלולאר היו כל-כך עמוסות, עד שבכלל לא הצלחתי לשלוח הודעות ולא יכולתי לתאם עם אף-אחד. הסתובבתי קצת לבד בעיר, וזה לא היה כיף במיוחד. מה שכן, רוב האנשים שמוכרים דברים מתייאשים מתישהו, חלקם לוקחים הביתה את מה שהם לא הצליחו למכור וחלקם פשוט משאירים את זה ברחוב. מצאתי מקלדת מקורית ישנה של Apple, שתתאים בול למחשב שבניתי בבית :-) אספתי את המקלדת (מזל שהיה לי תיק חדש עם הרבה מקום) והתחלתי ללכת חזרה לכיוון Westerstraat, איפה ש-Jet היתה אמורה להיות. לא מצאתי אותה, אבל לא זה מפתיע, בהתחשב בזה שהיו כמה אלפי אנשים ברחוב שאורכו כאורך רחוב שינקין בת”א…. ניצלתי את הזמן וקפצתי לדירה של נטע כדי להשאיר את המקלדת שם וחזרתי לרחוב. ואז, בדרך נס, פתאום מצאתי את Jet. בעצם, לא מצאתי אותה אלא את החברה שלה, שהיתה במצב שכרות מתקדם (הם לא בזבזו זמן), ורק אח”כ מצאתי גם את Jet.&lt;/p&gt;

&lt;p&gt;ואז קרה דבר מצחיק. כל היום נמנעתי משתיית אלכוהול, בין השאר כי לא היה לי עם מי לשתות אבל בעיקר כי ראיתי את כל השיכורים שמסתובבים בעיר – ראיתי שניים שהיו הפוכים לגמרי כבר באחת בצהריים – ולא התחשק לי להיות אחד מהם. אבל Jet, חבר שלה וחברה שלך עמדו ודיברו עם איזה אחד שהיה ממש מצחיק וגם קנה כל הזמן בקבוקי יין ומזג להם, אז לא היה לי הרבה מה לעשות חוץ מלהצטרף לחגיגה… אין מה להגיד, היה שמח, בעיקר גם כי לכולם היה כבר הרבה יותר אלכוהול בדם מאשר לי כי הם שתו כבר מהבוקר, מה שאמר שאני עשיתי פחות שטויות ויותר נהניתי מלראות אותם משתטים…&lt;/p&gt;

&lt;p&gt;בערך בתשע בערב חזרתי לדירה, מסובב לחלוטין, ונשכבתי על הספה. החבר’ה מהמבורג עוד ניסו לשדל אותי להצטרף אליהם אבל כבר הייתי הפוך לגמרי והדבר היחיד שהתחשק לי היה לישון. נטע ופשמק הגיעו 20 דקות אחרי לדירה, וגם הם היו אחרי הרבה אלכוהול, אז די מהר כולם נרדמו. אני התעוררתי בשתיים בלילה וגיליתי שאני עדיין עם כל הבגדים ועם הפרותזה…&lt;/p&gt;

&lt;p&gt;1/5. יום רגוע, שלא קרה בו הרבה. Jet ואני קבענו להיפגש לקפה אחה”צ ליד הדירה שלה, אז יצאתי קצת קודם כדי להסתובב קצת בעיר וגם לכתוב קצת בבלוג. את רוב הבוקר ביליתי במחקר אינטרנטי על מצלמה לצילום מתחת למים, כי הציוד שלי, שהיה ברשותי כבר למעלה משלוש שנים, נפח את נשמתו בדיוק לפני הטיול. ניצלתי את ההזדמנות גם כדי להזמין מתאם-GPS למצלמה, אחרי שהגעתי למסקנה שלשלם $180 עכשיו זה עדיף בהרבה על מה שהייתי עושה אח”כ, שזה לתייג את כל התמונות ידנית. תהרגו אותי, אבל לי זה חשוב.&lt;/p&gt;

&lt;p&gt;הגעתי לבית הקפה חצי שעה לפני הזמן וישבתי קצת על הבלוג, עד ש-Jet שלחה לי sms שיש לה איזה משהו דחוף והיא חייבת להבריז, אז קבענו לבירה למחר במקום. הואיל וקבעתי עם נטע ופשמק לארוחת ערב בשש וחצי, היה לי קצת זמן להסתובב בשמש. היה מזג אוויר יפה ונעים, וזה היה מעניין לראות את העיר ביום שאחרי, מה שנקרא באנגלית Aftermath… ערימות אשפה בכל מקום, חלק מאגמי הפיפי עוד לא התאדו, ג’יפה שטה לה בחבורות בתעלות, בעלי חנויות מנסים להוריד את הסימונים מהמדרכה שלפני החנות… בטח יקח להם שבוע לנקות את כל הזבל הזה..&lt;/p&gt;

&lt;p&gt;את ארוחת הערב אכלנו במסעדה הודית בשם Shahjahan, ברחוב Eerste Anjeliers Dwarsstraat. גם לשם הגעתי ראשון, וכשהמלצרית שאלה אותי מה אני רוצה לשתות והציעה בירה הודית, שמחתי על ההזדמנות לנסות משהו חדש. היא שאלה אותי אם אני רוצה בקבוק רגיל או גדול, ועניתי שרגיל, כי לא רציתי להתפרע. אבל אז היא הביאה בקבוק Kingfishers בנפח 660 מ”ל… אם זה הרגיל, מה זה הגדול?!? הבירה, אגב, לא מוצלחת במיוחד. האוכל היה מעולה, טחנו שם כמויות אדירות וכשחזרנו לדירה לא יכולנו לעשות כלום חוץ מלהשתרע על המיטה ולתת לדם לזרום מהמוח לכיוון מערכת העיכול.&lt;/p&gt;

&lt;p&gt;2/5. בבוקר הלכתי לחנות צילום גדולה מאד בדרום העיר, שפשמק המליץ לי עליה. אתמול, כשחיפשתי ציוד צילום לצלילה, מצאתי משהו שלא הכרתי אבל די מצא חן בעיני, וממש כמו עם המצלמה הרגילה רציתי לראות אותו ולהחזיק אותו בידיים לפני שאני קונה. באורח פלא, היתה להם את המצלמה הזו בחנות והם היו ממש נחמדים, כמו בחנות הקודמת, פתחו את הקופסה ונתנו לי לבחון מקרוב את המצלמה. הבנתי שזה בדיוק מה שאני צריך וגם עולה %40 פחות מאשר מה שהמליצו לי עליו באינטרנט.&lt;/p&gt;

&lt;p&gt;למרות שבאתי ב-Tram, היה יום יפה והחלטתי לחזור ברגל. זה גם היה איזור שלא היכרתי בעיר ומעולם לא הייתי בו. כשכבר הגעתי לטבעת שעליה הדירה של נטע נמצאת, נזכרתי פתאום שעוד לא הייתי בתחנת החובה השלישית שלי באמסטרדם - הלא היא המעדניה הפולנית. קפצתי לשם וקניתי שני נקניקים מעולים ויצאתי חזרה לדירה.&lt;/p&gt;

&lt;p&gt;כשהגעתי, קרו שני דברים מטרידים. הראשון היה ששלחתי הודעה לאורון, החבר שאגיע אליו בארה”ב, ושאלתי אותו אם הם אוכלים כשר או לא, כי רציתי להביא את הנקניקים איתי. כשהוא ענה לי שהבית כשר, קצת התבאסתי (בעיקר כי לא היה לי את השכל לשאול אותו את זה לפני שקניתי את הנקניקים), והבנתי שאני אשאיר אותם לפשמק ושיש לי עד מחר לאכול מהם כמה שאני אספיק… (שזה לא הרבה, כי קניתי איזה קילו בשר).&lt;/p&gt;

&lt;p&gt;הדבר המטריד השני שקרה היה שקיבלתי מייל אישור משלוח על שתיים משלוש ההזמנות שלי מ-Adorama, אבל לא על השלישית. רק כשבדקתי את זה לעומק התחוור לי שאת הדבר הכי חשוב, המצלמה עצמה, אין להם בכלל במלאי וההזמנה מעוכבת. איזה אדיוט אני, שלוש שעות על האינטרנט ולא שמתי לב לזה. מהר התקשרתי אליהם וביטלתי את ההזמנה, והתחלתי לחפש חנות שיש לה את המצלמה במלאי.&lt;/p&gt;

&lt;p&gt;ואז קרה דבר לא נעים: לא מצאתי שום חנות בארה”ב שגם יש לה את המצלמה במלאי וגם מקבלת כרטיסי אשראי לא אמריקאים. מוזר, לא? לא היתה לי הרבה ברירה. הזמנתי רק את הציוד לצילום מתחת למים ואת העדשה, ואחרי שדיברתי עם אורון הוא הציע לקנות את המצלמה בשבילי ושאני אחזיר לו כסף – מה שממש הציל אותי. פשמק הציע רעיון אחר, לקנות באמסטרדם ולקבל החזר מס – משהו שאין בכלל בארה”ב – אבל זה יצא מסובך מדי.&lt;/p&gt;

&lt;p&gt;אחרי כל העניין המייגע הזה, שבאמת סחט ממני אנרגיות, ואחרי ארוחת ערב מצויינת שנטע הכינה, יצאתי לבירה עם Jet. היא יודעת שאני אוהב בירות בלגיות ועוד בסידני יצאנו לשתות בירות בלגיות יחד (למעשה, זה מופיע בבלוג שלי), אז היא קבעה איתי במקום בשם De Zotte, ב-Raamstraat, וכשהגעתי אליו חיכתה לי הפתעה נעימה: זה היה המקום שישבתי בו עם נטע ופשמק ביום המלכה שעבר, לפני שנה בדיוק, ומאז לא הצלחתי להיזכר איפה הוא היה… (ע”ע שלב הבלבול והתסכול שהוצג בהתחלה). בחרתי שתי בירות שאני לא מכיר: הראשונה היתה בירה טראפיסטית בשם Achel Wit והשנייה היתה בעלת השם המבטיח Satan Red אך לא עמדה בציפיות. את הבירות ליווינו בפלטת גבינות בלגיות מעולות עם לחם כפרי מעולה לא פחות, ולחברה אירח לנו עכבר קטן שהסתובב על הרצפה. לפי Jet כל אמסטרדם מלאה בהם. אחלה דרך לסיים יום…&lt;/p&gt;

&lt;p&gt;3/3. היום אני טס לארה”ב, וגם היום היתה לי משימה יומית: לשלוח הביתה את המקלדת שמצאתי ואת והתיק שקניתי, כי לא היה לי מה להיסחב איתם. האירוניה היתה שאת המקלדת מצאתי ברחוב, על התיק שילמתי 6 יורו והמניאק בדואר טען שאפשר לשלוח את זה רק בדואר אויר, כך שזה עלה לי 37 יורו. איך תמיד אומרים? מי שקונה בזול – משלם ביוקר…&lt;/p&gt;

&lt;p&gt;כשחזרתי לדירה, אכלנו ארוחת בוקר מעולה עם הנקניקים שקניתי. לארוחה הזו היו שני תפקידים. הראשון היה, כמובן, להספיק לאכול עוד קצת מהנקניקים שקניתי. השני היה חלק מניסוי שעמדתי לערוך.&lt;/p&gt;

&lt;p&gt;לפני חודשיים, בערך, ראיתי בערוץ דיסקברי איזו תוכנית על מחקר שהראה שמרכז הרעב במוח מקבל, אחרי כמה שעות של רעב, שליטה על כמה תפקודים של המוח באופן כזה שעוזר להתמודד עם ג’ט-לאג טוב יותר. בתוכנית הראו שני אנשי עסקים שגרים באנגליה ועובדים בארה”ב, וכשעשו עליהם את הניסוי גילו שההוא שלא אכל כלום במשך כל הטיסה והשעות שמסביבה סבל פחות, באופן משמעותי, לעומת השני שאכל בטיסה כרגיל. אז הפעם אני אנסה את זה.&lt;/p&gt;

&lt;p&gt;נפרדתי מנטע ופשמק ב-11:30 ויצאתי לשדה. לא היה תור בכלל בצ’ק-אין והיה לי זמן לכתוב קצת את הבלוג. עכשיו אני באמצע הטיסה ואני מסיים את פרק אמסטרדם.&lt;/p&gt;

&lt;p&gt;כמו שצפיתי בפרק הקודם, ההתרחשויות הסוערות סביב הגעתי לשדה התעופה והעלייה למטוס אכן היו סימן לבאות וחוויתי חווייה דומה עם כל ההזמנות של ציוד הצילום באינטרנט. בינתיים, מסתבר שאתמול חיסלו את בן-לאדן ואני בשבוע הקרוב בארה”ב, מה שבכלל יהיה מעניין. איזה מזל שהפעם אין לי אף טיסה פנימית…&lt;/p&gt;

&lt;p&gt;היה ארוך ומייגע הפעם, מקווה ששרדתם.&lt;/p&gt;

&lt;p&gt;ענבר&lt;/p&gt;</content><author><name></name></author><category term="travel" /><category term="ams-usa-centam" /><summary type="html">בתום מחקר ארוך, שנפרש על-פני 10 שנים ושישה ביקורים באמסטרדם (ארבעה מהם בשנה האחרונה), הצלחתי לזקק את האבולוציה של הרגשות של התייר הממוצע אל העיר באופן כללי, ואל התעלות באופן ספציפי. האבולוציה מתחלקת לשלושה שלבים, מה שאומר שהיא כנראה קשורה לצבא איכשהו.</summary></entry><entry><title type="html">אמסטרדם, ארה”ב ומרא”מ - פרק 1 - אין לי רגע דל</title><link href="http://localhost:4000/travel/ams-usa-centam/2011/04/29/%D7%9E%D7%A8%D7%90%D7%9E-%D7%A4%D7%A8%D7%A7-1.html" rel="alternate" type="text/html" title="אמסטרדם, ארה”ב ומרא”מ - פרק 1 - אין לי רגע דל" /><published>2011-04-29T09:41:21+03:00</published><updated>2011-04-29T09:41:21+03:00</updated><id>http://localhost:4000/travel/ams-usa-centam/2011/04/29/%D7%9E%D7%A8%D7%90%D7%9E-%D7%A4%D7%A8%D7%A7-1</id><content type="html" xml:base="http://localhost:4000/travel/ams-usa-centam/2011/04/29/%D7%9E%D7%A8%D7%90%D7%9E-%D7%A4%D7%A8%D7%A7-1.html">&lt;p&gt;לא משנה אם זו נסיעת עבודה או נסיעה פרטית, סופ”ש באירופה או 10 חודשים מסביב לעולם, נסיעה פתאומית או מתוכננת מראש – תמיד, אבל תמיד, אני מסיים לארוז ברגע האחרון וכבר צריך לצאת לשדה התעופה. והפעם הזו לא היתה יוצאת דופן.&lt;/p&gt;

&lt;p&gt;זה לא שינה בכלל שאני מתכנן את הנסיעה הזו כבר מאוקטובר, או שאני לא עובד כבר מינואר ובעצם שום דבר לא מונע ממני להתארגן אליה כראוי, או שכבר שבועיים אני עובד על רשימות של מה לקחת לארה”ב, מה לקחת למרכז אמריקה, מה לקנות בדיוטי-פרו ומה לקנות בדרך.&lt;/p&gt;

&lt;p&gt;וכדי להגביר את אלמנט הלחץ, אז אתמול, היום שלפני הנסיעה, הייתי ביום מיונים של “סובארו דרייב – פורץ דרך” – מסע ג’יפים אתגרי בן שבועיים בנמיביה, שכדי לצאת אליו צריך לעבור יום מיונים שלם שנראה ומרגיש כמו יום כיף בצופים, רק שאתה זוכר שאם אתה מתקבל אז אתה צריך לשלם $6300 כדי לצאת לטיול, ושעתיים לפני הסוף מגיעה איזו פריחה בלונדינית עם מכנסי-דפוק-אותי ועקבים שכולם התלהבו ממנה ורק אני לא ידעתי מי זו הבהמה הזו (אחר-כך למדתי שהיא היתה באח הגדול, וכנראה הזדיינה מול המצלמות, מה שדי ריגש את קהל המתמיינים, שמנה 90% גברים) ומסתבר שכמה סלבריטאים מצטרפים למסע, ושהם, כמובן, לא עושים מיונים וכנראה לא משלמים. סססאמכ. אם אני מתקבל והפוסטמה הזו בג’יפ שלי, אני מוותר על הטיול. אז יום המיונים היה כיף, אבל נתפסו לי כל השרירים ובלילה גם הלכתי לראות את הסופר-קלאסיקו אצל חבר ברעננה, וכשחזרתי הלכתי ל-”המעוז”, למסיבת פרידה מנדב, אחד הברמנים, שחוזר לארה”ב.&lt;/p&gt;

&lt;p&gt;בקיצור, מה שאני מנסה להגיד פה זה שביום שלפני הטיסה לא עשיתי כלום.&lt;/p&gt;

&lt;p&gt;הפעם משימת האריזה היתה מסובכת פי שניים. החצי הראשון של הטיול הוא באמסטרדם ובארה”ב אבל החצי השני הוא במרכז אמריקה. שני עולמות שונים, שני מזגי-אוויר שונים, תכולה שונה לגמרי של התיק. למזלי, כרטיס הטיסה שלי מתיר לי שני תיקים, עד 20 קילו כ”א, ולמרות שלא אגיע למשקל הזה זה יאפשר לי לקחת שני תיקים נפרדים, אחד לכל חלק של העולם, ואז להשאיר את “תיק-העולם-המפותח” אצל חבר בארה”ב. ומכיוון שכמו תמיד ארזתי ברגע האחרון, אז מה שקרה היה שבגלל שהיה לי מעט זמן לארוז אבל הרבה מקום למלא, בכלל לא טרחתי לסדר את הדברים בתיק. הנחתי את שני התיקים על המיטה, פתוחים, ופשוט זרקתי לתוכם דברים לפי הרשימות שלי.&lt;/p&gt;

&lt;p&gt;למרות שהאלגוריתם המהפכני הזה אכן קיצר את זמן האריזה, הוא לא פתר לי בעיה אחרת: לא מצאתי את חלק מהדברים שזכרתי שיש לי. ספציפית – את התרופה נגד המלריה, שעלתה לי איזה 200 שקל. וכמו שהיה אומר קותי, שהיה איתי בטירונות: קיבינימאט! הדבר שהרגיע אותי הפעם היה שיש לי שבוע וחצי בעולם המערבי לפני שאני יורד לתת-התרבות המרכז-אמריקאית, אז גם אם יהיו חסרים לי דברים – אוכל להשלים אותם בדרך.&lt;/p&gt;

&lt;p&gt;אז כשהשעה היתה 14:10 (הטיסה יוצאת ב-16:45) סגרתי את שני התיקים ונכנסתי למקלחת. בשתיים וחצי הייתי באוטו ויצאתי לכיוון נתב”ג. קודם, כשאמרתי שאתמול לא עשיתי כלום, אז קצת שיקרתי. אני כבר שלושה שבועות עם רכב שכור (החזרתי לצבא את הרכב שקיבלתי ממנו) ואתמול התקשרתי לחברת באדג’ט וביקשתי לשנות את נקודת ההחזרה של הרכב לנתב”ג במקום רחוב הירקון בת”א – המקום בו אספתי את הרכב. חישבתי שאגיע לשדה התעופה בשלוש, הטיסה יוצאת ברבע לחמש וזה ישאיר לי מספיק זמן להחזיר את הרכב ולעשות צ’ק-אין. החלטתי שלא משנה מה, אני נשאר רגוע.&lt;/p&gt;

&lt;p&gt;ואז, הדברים התחילו להשתבש.&lt;/p&gt;

&lt;p&gt;השעה רבע לשלוש, אני כבר במחלף קיבוץ גלויות, ואז אני שם לב שמיכל הדלק לא מלא. החוזה שלי אומר שאני צריך להחזיר את הרכב עם מיכל מלא. הופ – הנה עשר דקות שיורדות לי מהתכנון. התחלתי לחשב בראש את הזמנים, איפה יכולים להיות עיכובים (או תקלות) ומה המשמעות של כל אחד מהם. הגעתי למסקנה שאם אני קודם אחזיר את הרכב השכור, כמו שאני אמור לעשות, ורק אז אסע לטרמינל – אני עלול לאחר את מועד הצ’ק-אין ולהחמיץ את הטיסה. לעומת זאת, אם אני קודם אעשה צ’ק-אין ורק אז אלך להחזיר את הרכב, אז לאיחור שלי תהיה משמעות קטנה יותר כי ברגע שהמזוודות שלי כבר על המטוס, הם יחכו עד הרגע האחרון – ואז עוד קצת – לפני שיזרקו אותי ואת התיקים שלי מהמטוס. קצת נבזי, אני מודה, אבל כמו שאומרים באנגלית:&lt;/p&gt;

&lt;div dir=&quot;ltr&quot;&gt;
Desperate times call for desperate measures.
&lt;/div&gt;
&lt;p&gt;&lt;br /&gt;&lt;/p&gt;

&lt;p&gt;אבל הגעתי לשדה התעופה ב-14:56, והגעתי למסקנה שלא צריך לעשות את התרגיל הזה, כי אני עומד טוב בזמנים. אז נסעתי לתחנת הדלק שביציאה המזרחית של השדה. שם כמובן, הסתבכתי קצת עם משאבת השירות העצמי והנה הלכו עוד שתי דקות. כשסיימתי לתדלק נסעתי לכיוון הטרמינל, כי זכרתי שבפעם שעברה שהחזרתי רכב שכור בשדה התעופה זה היה ליד הטרמינל. אבל כשהתקרבתי לטרמינל – לא ראיתי שלטים. זכרתי שזה היה ליד החניה הקצרה (רבע שעה חינם או תשלום גבוה יותר על השעה הראשונה) אז נכנסתי לשם ולקחתי כרטיס בשער.&lt;/p&gt;

&lt;p&gt;אבל או שזכרתי לא נכון, או שהעבירו את נקודת החזרת הרכבים. ובטרמינל 3 הגאוני שלנו, אם אתם לא במקום הנכון – יש לכם שני קילומטר נסיעה לפני היציאה הבאה. ועכשיו אני כבר מול הטרמינל. אז מה? אני אסע בחזרה לצד השני של שדה התעופה כדי להחזיר את הרכב? לא בזמנים האלה. לא היתה לי ברירה, ומצאתי את עצמי נאלץ לחזור לתוכנית הראשונה, זו שזנחתי. זה יקח יותר מרבע שעה, כמובן, מה שאומר שאני אצטרך לשלם 30 שקל על החניה. אבל כמו שלמדתי בשיריון: על פאקים משלמים. חניתי בחניית הנכים, ממש מול הכניסה לטרמינל (תודה לאל על הדברים הקטנים), לקחתי את שלושת התיקים שלי והלכתי לצ’ק-אין. השעה היתה 15:15.&lt;/p&gt;

&lt;p&gt;לא היה אף אחד בתור חוץ ממני. 5 דקות בידוק בטחוני ו-5 דקות צ’ק-אין, אבל – לא! המוצ’ילה שלי מלאה רצועות ולכן צריך לשלוח אותה במעלית החריגים… הנה עוד 3 דקות נשרפות… למזלי, המעלית הגיעה מהר. הסתכלתי על השעון: 15:28. לא עברה רבע שעה!!! דפקתי ספרינט לאוטו, אפילו שרק לפני 20 דקות יצאתי מהמקלחת – מה לא עושים כדי לא לשלם חנייה… אבל הגעתי לאוטו – איפה, לעזאזל הכרטיס?!? 10 שניות של דום לב – והכרטיס נמצא. נכנסתי לאוטו וטסתי לקופת היציאה – הכרטיס עבר, לא שילמתי!!!&lt;/p&gt;

&lt;p&gt;ענבר 1 – העולם 0! (לא באמת 0, לעולם יש כבר איזה 15,000 אבל לא חשוב כרגע)&lt;/p&gt;

&lt;p&gt;בדרך לנקודת החזרת הרכב אני פתאום קולט שבגלל שעשיתי צ’ק-אין לפני שהחזרתי את הרכב, לא פירקתי מההגה את התפוח שאני חייב להרכיב עליו כדי לנהוג, מה שאומר שתהיה לי בתיק עכשיו שקית עם תפוח הגה ומפתח שבדי. מפלדה. אפילו אם אני אצליח לשכנע את הבידוק בנתב”ג שיתנו לי לעלות עם זה לטיסה (ואני מוכן לשים כסף שאני אצליח, ואני לא אומר את זה כי אני כותב את הכל אחרי מה שקרה ואני יודע אם הצלחתי או לא…), יש לי עצירה בפרנקפורקט והביטחון שם נאצים.&lt;/p&gt;

&lt;p&gt;No pun intended.&lt;/p&gt;

&lt;p&gt;החזרתי את הרכב ללא בעיות. עברתי לצד השני של התחנה, משם יוצאת ההסעה לטרמינל. אני רואה את הנהג מגיע, סוגר את הדלת של תא הנוסעים וסוגר את הדלת של הקבינה, שם לא יושב אף אחד. “אני צריך להגיע לטרמינל, אני מאחר לטיסה!” אני אומר לו. “אני מלא – חכה להסעה הבאה,” עונה הבן-זונה. מה מלא מה, יא אפס? אני עומד מול הקבינה הריקה ואתה אומר לי שאין מקום כשיש שני מקומות ישיבה לידך? כמו שחדי העין הבינו, לא היו גרשיים מסביב למשפט האחרון, מה שאומר שרק חשבתי אותו אבל לא אמרתי אותו בקול רם. “אבל יש מקום בקבינה” אמרתי לו. “אתה רוצה לשבת בקבינה?” הוא שאל בפליאה, כאילו כרגע התנדבתי לעבור בדיקה חודרנית בפי-הטבעת. “אני מאחר לטיסה!” אמרתי לו ועליתי לרכב.&lt;/p&gt;

&lt;p&gt;כמעט נשרפו עוד 10 דקות. איזה מזל.&lt;/p&gt;

&lt;p&gt;נכנסתי לטרמינל ב-15:50, כשהעליה למטוס מתחילה ב-16:15 ואני עוד צריך לעבור את הבידוק הבטחוני, להתווכח איתם על המפתח השבדי, לעבור בדיוטי-פרי ולרוץ למטוס. ואיזה תור היה בבידוק… הדקות האחרונות של הספייר האחרון בהחלט נשרפו לאיטן מול עיני. ואז הגיע תורי.&lt;/p&gt;

&lt;p&gt;בתור הבחור האמין שאני מחשיב את עצמי, דיווחתי לבודקת מראש שיש לי מפתח שבדי בתיק (למרות שהשתעשעתי ברעיון לתת להם לגלות את זה לבד) ושאני גם ככה מצפצף בבדיקה, ושתקרא לאחראי. האחראי מאד הסתקרן למה אני צריך מפתח שבדי על הטיסה, אבל איך אומרים? כשמסבירים לאט – אנשים מבינים מהר. והוא אישר לי להמשיך.&lt;/p&gt;

&lt;p&gt;השעה היתה 16:13. העלייה למטוס מתחילה בעוד שתי דקות.&lt;/p&gt;

&lt;p&gt;עברתי את הבידוק ואת ביקורת הדרכונים. מי שמכיר את נתב”ג ודאי זוכר את הירידה הארוכה מביקורת הדרכונים אל כיכר הדיוטי-פרי. לא היתה פעם אחד שירדתי את המדרון הזה בהליכה ולא אמרתי לעצמי “הלוואי שהיו לי את הנעליים האלה של הילדים המתלהבים, שיש להן גלגלים בתוך הסוליה והן נהפכות לרולר-בליידס”. והיום – במיוחד…&lt;/p&gt;

&lt;p&gt;נכנסתי לחנות של ג’יימס ריצ’רדסון, נציגי השירות היו אדיבים להפליא וחסכו לי גם כסף, אבל בעיקר זמן. סיימתי את ענייני ויצאתי לכיוון שער העלייה למטוס – C06.&lt;/p&gt;

&lt;p&gt;השעה היתה 16:25.&lt;/p&gt;

&lt;p&gt;ופתאום הייתי רעב. ממש רעב. הגעתי לשער וראיתי שהעלייה למטוס עדיין לא התחילה… אחרי כל הלחץ הזה של להגיע בזמן, הם מאחרים?!? לפחות היה לי זמן לאכול איזה סנדביץ’.&lt;/p&gt;

&lt;p&gt;כמובן שכמה דקות אחרי שהתיישבתי במטוס נרדמתי, עוד לפני ההמראה. אני זוכר שהתעוררתי מהרעש של ההמראה, וראיתי שהמראנו ב-17:25, ז”א באיחור של 40 דקות. בהתחשב בעובדה שבפרנקפורט יש לי רק 70 דקות בין הנחיתה להמראה, ופרקנפורט זה השדה שבו תשרפו הכי הרבה זמן על מנהלות (ביקורת דרכונים, בידוק בטחוני מקפיד במיוחד, הליכה של קילומטרים בשדה הענק הזה שבו לעולם לא תנחת ותמריא משערים שנמצאים פחות מקילומטר אחד מהשני…) - כבר ראיתי איך הלחץ ממשיך.&lt;/p&gt;

&lt;p&gt;אבל כנראה שבגלל שהתנהגתי יפה היום ולא באמת נלחצתי בשום שלב (חוץ מהעובדה שעוד לא מצאתי פטנט איך להפסיק את כל חישובי הזמן בראש), אז הקארמה החליטה להתנהג אלי יפה בחזרה. זה התחיל בכך שלמרות 40 דקות איחור בהמראה – נחתנו בזמן. זה המשיך בתור מינימלי של 10 אנשים בביקורת הדרכונים, עבר דרך תור ריק בבידוק הבטחוני (דבר שמעולם לא ראיתי), יחד עם החיפוף הגדול ביותר שראיתי אי פעם בפרנקפורט (נשבע לכם, זה היה בזיון. זה כמובן עזר לי להעלות את המפתח השבדי על עוד טיסה, אבל אם הייתי בן-לאדן או איזה מניאק אחר, הייתי יכול לעשות כמה דברים לא נחמדים) והסתיים בכך שהגעתי לשער העלייה למטוס כעשר דקות לפני תחילת העלייה למטוס.&lt;/p&gt;

&lt;p&gt;הטיסה הזו דווקא יצאה בזמן ואפילו הגיעה כמה דקות מוקדם. עד 23:30 כבר הייתי אצל נטע בבית.&lt;/p&gt;

&lt;p&gt;אם ככה מתחיל הטיול שלי – אני כבר רואה שיהיה מעניין.&lt;/p&gt;

&lt;p&gt;ענבר&lt;/p&gt;</content><author><name></name></author><category term="travel" /><category term="ams-usa-centam" /><summary type="html">לא משנה אם זו נסיעת עבודה או נסיעה פרטית, סופ”ש באירופה או 10 חודשים מסביב לעולם, נסיעה פתאומית או מתוכננת מראש – תמיד, אבל תמיד, אני מסיים לארוז ברגע האחרון וכבר צריך לצאת לשדה התעופה. והפעם הזו לא היתה יוצאת דופן.</summary></entry><entry><title type="html">המבורג - סיכומים</title><link href="http://localhost:4000/travel/hamburg/2011/04/03/%D7%94%D7%9E%D7%91%D7%95%D7%A8%D7%92-%D7%A1%D7%99%D7%9B%D7%95%D7%9E%D7%99%D7%9D.html" rel="alternate" type="text/html" title="המבורג - סיכומים" /><published>2011-04-03T19:06:32+03:00</published><updated>2011-04-03T19:06:32+03:00</updated><id>http://localhost:4000/travel/hamburg/2011/04/03/%D7%94%D7%9E%D7%91%D7%95%D7%A8%D7%92-%D7%A1%D7%99%D7%9B%D7%95%D7%9E%D7%99%D7%9D</id><content type="html" xml:base="http://localhost:4000/travel/hamburg/2011/04/03/%D7%94%D7%9E%D7%91%D7%95%D7%A8%D7%92-%D7%A1%D7%99%D7%9B%D7%95%D7%9E%D7%99%D7%9D.html">&lt;p&gt;הייתי בהמבורג סה”כ 4 שבועות, מה-25/2 עד ה-25/3, ויומיים מתוכם הייתי בדנמרק. ועם זאת, גם בתקופה הקצרה הזו אפשר היה לשים לב לכל מיני דברים שנראים אחרת, מתנהגים אחרת ומרגישים אחרת. בד”כ כשמטיילים לא נשארים הרבה זמן באותו המקום, אז עסוקים בעיקר בהסתגלות למקום החדש. רק כשעוברים את שלב ההסתגלות, כשהסביבה מפסיקה להיות לא מוכרת, פתאום מתחילים לראות יותר דברים. אני זוכר שכשגרתי במדריד, במשך 5 חודשים, הייתי מסתובב הרבה ב-Gran Via, הרחוב הראשי, ואחרי כמה שבועות פתאום כבר יכולתי להבחין בין המקומיים לתיירים, יכולתי לזהות כייסים לפני הפעולה ובמהלכה ואפילו התחלתי לשים לב לשוטרים הסמויים שהיו מנסים לתפוס את הרוכלים של הסחורה המזוייפת על המדרכות. אז הפוסט הזה הוא על הדברים הקטנים (או הגדולים) האלה.&lt;/p&gt;

&lt;p&gt;ונפתח בבדיחה: בלונדינית אחת עולה לטיסה לניו-יורק. ברגע שהיא רואה את המושב שלה במחלקת התיירים, היא מחליטה שבתור בלונדינית מגיע לה יותר והיא מתיישבת במחלקה הראשונה. באופן טבעי, הדיילות שמות לב לתרגיל הזה, כמו גם הנוסע ששילם אלף דולר יותר, אבל לא משנה מה הם אומרים לבלונדינית, היא מסרבת לקום. “אני בלונדינית, מגיע לי יותר, אני נוסעת רק במחלקה ראשונה”. הזמן עובר, העלייה למטוס כבר הסתיימה, אבל הבלונדינית לא קמה, הנוסע ששילם אלף דולר יותר מסרב לשבת במושב של הבלונדינית וכל עוד הוא עומד, הטיסה לא יכולה להמריא. הצוות מתחיל להתייאש אבל פתאום קם אחד הנוסעים ואומר “תנו לי לנסות”. הוא ניגש אל הבלונדינית, לוחש לה משהו באוזן והפלא ופלא, תוך שנייה הבלונדינית קמה והולכת לשבת במושב שלה במחלקת התיירים.&lt;/p&gt;

&lt;p&gt;כל הצוות המום. חצי שעה הם לא הצליחו להזיז אותה, והבחור הזה עושה את זה תוך 10 שניות. “מה, לעזאזל, אמרת לה?” שואלים אותו כולם. “פשוט מאד,” הוא עונה, “אמרתי לה שהמחלקה הראשונה בכלל לא מגיעה לניו-יורק.”&lt;/p&gt;

&lt;p&gt;ואחרי שצחקנו, אנחנו נעבור לחלק האומנותי. למה, בעצם, סיפרתי את הבדיחה המטומטמת הזו? כי מסתבר שבאחד הקווים של המטרו של המבורג, זה בדיוק מה שקורה: לא כל הקרונות מגיעים לאותו המקום… שלושת הקרונות הראשונים מגיעים למקום עם השם המצחיק Poppenbüttel, אבל שלושת הקרונות האחרונים מגיעים לשדה התעופה. ממש ככה. ולמה זה חמור, חוץ מזה שזה מצחיק? כי אנשים שנמצאים בדרך לשדה התעופה הם האנשים האחרונים על פני האדמה שיכולים להרשות לעצמם לעלות על הקרון הלא נכון, ועוד להגיע למקום שקוראים לו Poppenbüttel. וכשממהרים, זה בדיוק מה שיקרה.&lt;/p&gt;

&lt;p&gt;מזג האוויר פה הוא לא משהו. ולא בכדי: המבורג, למי שלא מכיר, נמצאת בקצה הצפוני של גרמניה. קצת יותר משעה וחצי צפונה זה כבר דנמרק. דנמרק, כמו שכולם יודעים, היא בסקנדינביה, וסקנדינביה היא הרי מקום קר, אחרת מה עשו באילת כל הבחורות בלי החזיה, אי שם לפני שהגיעו הערסים ודחקו אותן החוצה? וכשרוב השנה מעונן וגשום, כולם חוגגים פה כל יום שמש. יוצאים בהפסקת הצהריים, הולכים להתחרדן בזמן ארוחת הצהריים והכי חשוב - לא מפסיקים לדבר על זה שהיה יום יפה והשמש היתה בחוץ ואיזה כיף היה ו….&lt;/p&gt;

&lt;p&gt;בשאר הזמן - קור כלבים. הטמפרטורה נעה בין 4- ל-6+ מעלות, כשבכמה ימים זה עלה אפילו לדו-ספרתי, והגיע יום אחד לשיא עונתי של 13+ מעלות צלזיוס. כל זה, אגב, לפני פקטור הרוח. אז הלבוש פה הוא בשכבות, והרבה. כישראלי, זה די מוזר בעיני כי הכי הרבה שאני לובש בשגרה זה שתי שכבות, וגם אז אני אשאף להוריד את העליונה בהזדמנות הראשונה כי פשוט חם לי כשאני לבוש בהרבה דברים. אבל כאן? אפילו חמש שכבות זה לא חריג. והנה מגיע הקטע המעניין: כולם, או כמעט כולם, לבושים ממש יפה. ברמת המגזין. זה פשוט נעים בעין ללכת ברחוב, וזה עוד יותר מרשים כשמביאים בחשבון שצריך להתאים חמישה פרטי לבוש שונים - אתגר בלתי-נתפש עבורי (אני מתקשה אפילו עם שניים…) זה היה הקטע המעניין. הקטע המוזר הוא שמילא שהם לובשים את כל השכבות האלו בחוץ, אבל גם כשהם נכנסים לקניון או לחנות מחוממים, הם משאירים את כל השכבות. מקסימום - מורידים את הצעיף. זה קצת מוזר לראות מישהו עם חמש שכבות בוחן את הבטטות בסופר. היה שלב מסויים שבו חשבתי שאולי הסיבה שהם לא מורידים את השכבות קשורה לזה שהם באמת לבושים יפה, והם רוצים להשוויץ. אבל לא נראה לי שזה קשור. או לפחות, אני מקווה שלא…&lt;/p&gt;

&lt;p&gt;תופעה מעניינת נוספת שקשורה, כנראה, לעובדה שזו מדינה קרה: אנשים פה מאד ממושמעים, מאד מתוכננים ומאד מרובעים. זה מתחיל בזה שהם לא עונים לטלפון הסלולארי בזמן העבודה. אתם יכולים להתקשר למישהו או לשלוח לו SMS, ואם יהיה לכם מזל אז תקבלו תשובה בערב. מאד מעניין, כי זה מראה שהדחיפות הזו שכולנו לוקים בה בארץ היא לא מוצדקת. זה ממשיך בזה שהם לא חוצים רמזורים באדום. כמעט בכלל. אפילו בשתיים בלילה. אני נשבע! הם לא יוצאים לשתות בראשון בלילה, כי למחרת זה יום עבודה… בתל-אביב, הרי, יוצאים לשתות בכל ימות השבוע. בהמבורג, כשאני מקבל מספר טלפון ממישהי בשבת בערב, אם אני אתקשר אליה כדי לקבוע דייט, אנחנו נתחיל מחמישי בערב - אין מה לדבר על לפני זה :-) העניין הזה, של להיות מתוכנן ועסוק, מאד בולט פה אל מול הזרים. יש הרבה זרים בהמבורג, וכל החברים שלי, כמעט, הם כאלה, וגם להם היה קשה לקבל את זה. ממש צריך לפתוח פה יומן כדי להיפגש. אין דבר כזה “אני בדרך לפאב, אתה מגיע?”.&lt;/p&gt;

&lt;p&gt;אחרי שלכלכתי על הגרמנים, אני אקנח במשהו שדווקא מצא-חן בעיני: בכל מקום יש שבילי אופניים. על כל המדרכות יש איזור מסומן ובכל הצמתים יש מעבר חצייה מסומן לאופניים ולאנשים בנפרד. וזה לא שיש פה כמות של אופניים כמו באמסטרדם. הרבה הרבה פחות. למעשה, מספר האופניים פה קרוב יותר למספרם בתל-אביב מאשר למספרם באמסטרדם, ועדיין כל השבילים כאן.&lt;/p&gt;

&lt;p&gt;בסך-הכל, מאד נהניתי. אני תמיד אוהב לטייל, בדיוק בגלל ההזדמנות לספוג קצת אורח חיים אחר, ואני חושב שהטעימה שקיבלתי מהמבורג היתה בדיוק במידה הנכונה, לפחות בנקודה בה אני נמצא כרגע בחיים. אני מאמין שאחזור לבקר, בעיקר אם החברים שלי עדיין יהיו בסביבה, אבל אי אפשר לדעת.&lt;/p&gt;

&lt;p&gt;זהו. הסתיים פרק המבורג. החלטתי לא לכתוב על אמסטרדם - זה לא באמת מעניין וחוץ מזה אמא שלי והאחיות שלי העסיקו חצי מהזמן שלי והן גם קוראות את זה, אז זה קצת מסובך. תתגברו.&lt;/p&gt;

&lt;p&gt;עד הטיול הבא (אולי במאי…),&lt;/p&gt;

&lt;p&gt;ענבר&lt;/p&gt;</content><author><name></name></author><category term="travel" /><category term="hamburg" /><summary type="html">הייתי בהמבורג סה”כ 4 שבועות, מה-25/2 עד ה-25/3, ויומיים מתוכם הייתי בדנמרק. ועם זאת, גם בתקופה הקצרה הזו אפשר היה לשים לב לכל מיני דברים שנראים אחרת, מתנהגים אחרת ומרגישים אחרת. בד”כ כשמטיילים לא נשארים הרבה זמן באותו המקום, אז עסוקים בעיקר בהסתגלות למקום החדש. רק כשעוברים את שלב ההסתגלות, כשהסביבה מפסיקה להיות לא מוכרת, פתאום מתחילים לראות יותר דברים. אני זוכר שכשגרתי במדריד, במשך 5 חודשים, הייתי מסתובב הרבה ב-Gran Via, הרחוב הראשי, ואחרי כמה שבועות פתאום כבר יכולתי להבחין בין המקומיים לתיירים, יכולתי לזהות כייסים לפני הפעולה ובמהלכה ואפילו התחלתי לשים לב לשוטרים הסמויים שהיו מנסים לתפוס את הרוכלים של הסחורה המזוייפת על המדרכות. אז הפוסט הזה הוא על הדברים הקטנים (או הגדולים) האלה.</summary></entry></feed>